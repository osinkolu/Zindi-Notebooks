swahili_id,content
001dd47ac202d9db6624a5ff734a5e7dddafeaf2," MKUU wa Wilaya ya Bahi, Mkoani Dodoma, Mwanahamisi Munkunda ameuagiza uongozi wa halmashauri ya wilaya hiyo na kamati zote za usimaminzi wa ujenzi wa mradi wa hospitali yao kukamilisha ujenzi Mei 30, mwaka huu.Alitoa agizo hilo mwishoni mwa wiki Wakati akizindua eneo itakapokengwa hospitali hiyo. Alisema kutokana na maandalizi yote ya msingi ikiwemo ununuzi wa vifaa vya ujenzi (bati, nondo,mchanga) kukamilika, hakuna sababu inayoweza kukwamisha ujenzi huo. “ Nataka mradi huu kukamilika Mei 30, mwaka huu, kutokana na vifaa vyote kukamilika. Tuwe tumekamilisha majengo yote saba,” alisema.Alisema hivyo kwa sababu anaamini nguvu ya wananchi ipo na viongozi wameshaamua. “Sasa tunasubiri nini na taratibu zote za kisheria ambazo tulipaswa kuzifuata zimekwishakamilika,’” alisema mkuu huyo.Alizitaka kamati hizo na Askari wa Jeshi la Akiba kutoa taarifa kwa mtu yeyote au kamati itakayobainika ikuhujumu fedha za ujenzi wa mradi huo hatua kali za kisheria zichukuliwe. Aliwataka wananchi wa wilaya hiyo kuwa na ushirikiano ili kuleta maendeleo wilayani Bahi.“Niwaombe ushirikiano huo mliouonyesha ujenzi wa kituo chetu cha afya na mpaka sasa tumeanza shughuli zinazofanyika kwenye kile kituo hasa upasuaji tuzifanye hapa kwenye hospitali yetu ya wilaya,”alisema Munkunda.Awali Mkurugenzi Mtendaji wa Halmashauri wa Wilaya ya Bahi, Leo Mavika alisema wilaya ya Bahi ni kati ya wilaya 68 zilizobahatika kupewa fedha na serikali ya awamu ya tano kwa ajili ya ujenzi wa hospitali ya wilaya.“Kwetu ni bahati si wilaya zote zimepata, tuwashukuru viongozi akiwemo Rais na serikali ya awamu ya tano kwa ujumla. Tumshukuru pia mbunge kwa juhudi zake kubwa kufuatilia na kuipigania Bahi ili ipate maendeleo,” alisema.“ Bahi tunayoizungumzia leo ina barabara za lami, ina kituo cha afya kinafanya na upasuaji na Bahi tunayoizungumza leo tunajenga hospitali ya wilaya. Kwangu mimi ambaye naikumbuka historia ya Bahi miaka ya nyuma, naona kama ni ndoto,” alisema na kuongeza. “Pili naiona ni bahati na tatu naishia tu kushukuru Mwenyezi Mungu. Sasa nimeyasema haya ili kuwaomba wananchi wa Bahi waweze kutoa ushirikiano wa dhati kuhakikisha hospitali hii inajengwa na inakamilika”, alisema Mavika.Wilaya ya Bahi ni kati ya wilaya 68 zilipokea fedha ya Serikali kwa ajili ya ujenzi wa hospitali ya wilaya. Jumla ya fedha hizo ni sh bilioni 1.5."
0043d97f7690e9bc02f0ed8bb2b260d1d44bad92," MWISHONI mwa wiki hii, Timu ya Soka ya Taifa, Taifa Stars itakuwa na kibarua kizito dhidi ya Sudan, katika mechi ya kuwania kufuzu Fainali za Michuano ya Afrika kwa wachezaji wa ndani, Chan.Katika harakati za kujiandaa na mechi hiyo, Stars juzi ilicheza mechi ya kirafiki na Rwanda mjini Kigali na kutoka suluhu. Matokeo hayo yanaonekana kumridhisha kocha wa timu hiyo, Etienne Ndayiragije na kusema amepata kipimo sahihi kabla ya kucheza na Sudan mechi ambayo Stars inahitaji ushindi wa kuanzia mabao mawili kusonga mbele baada ya kupoteza mechi ya nyumbani kwa bao 1-0.Ndayiragije alisema waliingia kwenye mchezo wa juzi dhidi ya Rwanda wakiwa na malengo mawili kwanza kupata ushindi ili kujiweka mazingira mazuri kwenye viwango Fifa na pili kukiandaa kikosi hicho kwa mchezo dhidi ya Sudan.“Lengo la kwanza tumeshindwa kufanikiwa kwakuwa tumetoka sare na jambo linalofuatia nadhani kwa kiwango kikubwa tumefanikiwa kwa kupata kipimo sahihi cha kuweza kucheza na Sudan kwenye mchezo wa marudiano ugenini,” alisema.Alisema kwenye mchezo huo kwa asilimia kubwa aliwatumia wachezaji wanaotoka kwenye ligi ya ndani kwa kuwa ndio haswa watakaocheza dhidi ya Sudan.Kwa upande wake, Kocha wa Amavubi (Rwanda), Mashami Vincent pamoja na kuwa kwenye uwanja wa nyumbani amekubali matokeo na kwamba wamepata ushindani kutoka kwa Tanzania kwa kuwa kikosi chao kimesheheni wachezaji wenye ubora na wana uzoefu.Alisema na wao kwa upande wao wameutumia mchezo huo kama kipimo cha kujiandaa na mchezo wa marudiano wa Chan dhidi ya Ethiopia ambapo Amavubi watakuwa nyumbani kuwakaribisha wapinzani wao hao.Katika mchezo huo Amavubi wanajukumu kubwa la kulinda ushindi walioupata kwenye mchezo wa kwanza wa bao 1-0 ugenini uliopigwa kwenye Uwanja wa Mekelle, Ethiopia.“Tumepata ushindani lakini kikubwa kama majirani zetu Tanzania na sisi tulikuwa tunatumia mchezo huu kujiweka sawa kujiandaa na mechi ya marudiano dhidi ya Ethiopia mechi tukayocheza Oktoba 18 hapa nyumbani,” alisema Vincent."
00579c2307b5c11003d21c40c3ecff5e922c3fd8," THAMANI ya mauzo ya bidhaa za Afrika Mashariki katika Umoja wa Ulaya (EU) yameongezeka hadi Dola za Marekani bilioni 2.5 (Sh trilioni 5.2 za Tanzania) mwaka 2017, sawa na ongezeko la asilimia nane.Taarifa hiyo ni kwa mujibu wa Kituo cha Biashara cha Kimataifa (ITC).Kwa mujibu wa ITC, bidhaa kutoka ukanda huo zilizouzwa Ulaya kwa mwaka 2016 zilikuwa na thamani ya Dola milioni 2.3 (Sh trilioni 4.83 za Tanzania), hivyo kumekuwa na ongezeko la takribani Sh bilioni 400. Mkurugenzi wa Sekta ya Uzalishaji ya EAC, Jean Baptiste, amesema hivi karibuni jijini Arusha yalipo makao makuu ya jumuiya hiyo kuwa, ili kuliteka zaidi soko la EU, ukanda wa Afrika Mashariki unapaswa kuelekeza nguvu katika ubora utakaokwenda sambamba na ule wa Ulaya.Miongoni mwa bidhaa za EAC zenye soko katika jumuiya ya Ulaya ni pamoja na kahawa, maua, chai, pamba, samaki na mboga.Mkurugenzi Mtendaji wa Baraza la Biashara Afrika Mashariki (EABC), Lillian Awinja, alisema suala la maridhiano katika biashara baina ya EU na EAC linahitajika haraka ili kuzisaidia nchi za Afrika Mashariki kuongeza mauzo yake nje.“Tunahangaika na sekta binafsi katika ukanda wetu kuzitaka ziongeze uzalishaji wa bidhaa na kuzijaza katika soko letu, kuongeza uzalishaji wa bidhaa zenye ushindani ndani ya jumuiya na kimataifa pia. Kutoka hapo, tutaweza kutamba kila kona….,” amesema."
00868eeee349e286303706ef0ffd851f39708d37," MENEJA Mawasiliano na Utetezi wa asasi ya AGPAHI amefariki dunia gafla baada ya kuanguka akiwa katika shughuli zake za kikazi huko Kahama, Shinyanga leo. AGPAHI ni asasi ya kiraia inayojishughulisha na mapambano dhidi ya maambukizi ya Virusi vya Ukimwi na kuboresha maisha ya watoto na familia kwa ujumla. Mkurugenzi wa Shirika hilo, Sekela Mwakyusa amelithibitishia gazeti la HabariLeo, toleo la mtandaoni kuwa, mwandishi huyo wa zamani alijisikia vibaya jana, Alhamisi lakini hali yake ilirejea kawaida.Ameongeza leo asubuhi Agnes aliulizwa iwapo ataenda hospitalini kwa matibabu zaidi lakini aliwaambia wenzake kuwa ataendelea na majukumu yake. “Walipokuwa wanaelekea Hospitali ya Halmashauri ya Kahama,Agnes alidondoka ghafla kabla ya kuthibitishwa kuwa amefariki dunia,” Dk Mwakyusa aliongeza. Mwandishi mkongwe Kiondo Mshana ambaye aliwahi kufanya kazi kampuni moja ya magazeti na marehemu anamuelezea Agnes kama mtu aliyekuwa “mchapakazi na mtetezi wa haki za watu hasa watoto na wanawake.” Agnes alianza kufanya kazi katika Idara ya Habari Maelezo kabla ya kuhamia gazeti la Uhuru kisha Nipashe ambapo alipata fursa ya kufanya kazi chini ya mhariri Mshana.Hata hivyo alijiunga na mashirika yasiyo ya kiserikali kuendeleza harakati zake za utetezi ikiwemo Amref pamoja na AGPAHI ambalo alikuw akilifanyia kazi hadi mauti ilipomkuta leo asubuhi."
00a5cb12d3058dcf2e42f277eee599992db32412," WAZIRI wa Kilimo, Japhet Hasunga amesema serikali inajenga kiwanda cha kuchakata mazao ya korosho (mabibo) ili kuzalisha, kutengeneza juisi na mvinyo Naliendele Mtwara.Waziri Hasunga alitoa kauli hiyo wakati akijibu swali la nyongeza la Mbunge wa Ndanda, Cecily Mwambe (Chadema), aliyetaka kujua utafiti wa kuongeza thamani mazao ya korosho (mabibo) umefikia wapi na lini juisi na mvinyo zitaanza kutengenezwa katika Kituo cha Utafiti Kilimo cha Naliendele (NARI) Mtwara.Hasunga alisema ni kweli utafiti wa kina ulifanyika kuhusu namna ya kuongeza thamani mazao ya korosho (mabibo) ili kutengeneza juisi na mvinyo na maagizo yaliyopo ni kujenga kinu cha kuchakata mazao hayo ili kutengeneza vinywaji hivyo.Akijibu swali la msingi la Mbunge wa Muheza, Balozi Adadi Rajab (CCM) aliyetaka kujua kwa nini serikali isiondoe sera ya viwanda kuhusu zao la chai ambayo hairuhusu wakulima wa chai kufungua viwanda wenyewe ili kuiongeza thamani chai hivyo kufanya Kampuni ya East Usambara Tea Co. Ltd (EUTCO) iliyopo Amani isiathirike. Naibu Waziri wa Viwanda na Biashara, Stella Manyanya alisema utaratibu wa kuanzisha viwanda vya chai unafanyika kwa kufuata sheria ya chai namba 2 ya mwaka 1997 iliyofanyiwa marekebisho mwaka 2009 na kanuni zake za 2010.Alisema sheria hiyo inamtaka mwombaji wa leseni ya kuanzisha kiwanda cha kusindika majani mabichi au kuchanganya chai kukidhi vigezo vinavyotakiwa. “Mnyororo wa uzalishaji wa zao la chai unahusisha hatua mbili ambazo ni usindikaji wa majani mabichi ili kuzalisha chai kavu na uchanganyaji na uwekaji wa chai kwenye vikasha kwa ajili ya kuuzwa sokoni,” alisema.Alisema kampuni ya EUTCO ni miongoni mwa wakulima wakubwa wa chai hapa nchini wenye viwanda vitatu vya kusindika majani mabichi ya chai ikiwa ni hatua za awali ya kuongeza thamani kwenye zao la chai kwa ajili ya kuuza kwenye soko la nje na kwenye viwanda vya kuchanganya na kufunga chai kwenye vikasha. Alisema kampuni hiyo iliomba leseni ya kuchanganya na kufunga chai kwenye vikasha ikiwa ni hatua ya pili ya kuongeza thamani kwenye zao la chai.“Kutokana na sheria ya chai, ilitakiwa kuanzisha kampuni tanzu kwa ajili ya kutekeleza shughuli hiyo kama ambavyo imeanishwa na sheria husika ya kuchanganya na kufunga chai kwenye vikasha,” alisema. Manyanya alisema kwa utaratibu wa sasa, hakuna kampuni ambayo imezuiliwa kuchanganya na kufungasha chai kupitia kampuni tanzu."
00a93e174866089d7f4b59b72645573f963da555,"['Mkufunzi mpya wa Tottenham Jose Mourinho atajaribu kumsajili tena mshambuliaji wa zamani wa Spurs  Gareth Bale, 30, kutoka Real Madrid. (AS - in Spanish)', 'Mourinho pia anamlenga kiungo wa kati wa Sporting Lisbon na Portugal  Bruno Fernandes, 25, beki wa kati wa Benfica Mreno Ruben Dias, 22, na kiungo wa kati wa Manchester United Mserbia  Nemanja Matic, 31. (Independent)', 'Beki wa zamani wa Arsenal Martin Keown anaamini kuwa Gunners inahitaji kumuajiri mkufunzi wa zamani Tottenham, Mauricio Pochettino. (Mail)', 'Barcelona na Bayern Munich ziko tayari kumpatia kazi Mauricio Pochettino. (Sun)', 'Mshambuliaji wa Gabon Pierre-Emerick Aubameyang, 30, bado hajasaini mkataba mpya na Arsenal kwa sababu anasubiri uamuzi wa Barcelona. (Mirror)', ""Real Madrid imemuunga mkono Bale na kupuuzilia mbali tetesi kuwa nyota huyo huenda akaondoka klabu hiyo mwezi Januari, licha ya mchezaji huyo kupiga picha akiwa na bendera ilioandikwa 'Wales. Golf. Madrid. katika usanjari huo,' akiwa katika jukumu la kimataifa. (Marca)"", 'Real Madrid imetaja hatua ya Bale ""Wales. Golf. Madrid. "" kama \'\'utani uliovuka mpaka."" (ESPN)', 'Manchester United inatafakari uwezekano wa kumnunua mshambuliaji wa Roma wa miaka 33, mzaliwa wa Boznia, Edin Dzeko. (ESPN)', 'Kiungo wa kati wa England, James Maddison, 22, kusaini mkataba mpya na Leicester licha ya azma kuu ya Manchester United ya kutaka kumnunua. (Manchester Evening News)', 'Ajenti wa Zlatan Ibrahimovic, Mino Raiola amekutana na AC Milan kuhusu uwezekano wa mshambuliaji huyo wa Sweden kurejea katika klabu hiyo. (Corriere dello Sport - in Italian)', 'Arsenal imeongeza juhudi za kumnunua mshambuliaji wa Red Bull Salzburg, Erling Haaland, 19, baada ya kumwalika baba ya mchezaji huyo, Alf-Inge Haaland ambaye alikuwa kiungo wa kati wa zamani wa Leeds, kutembelea ukumbi wao wa mazoezi. (Sport Bild, via Metro)', 'Meneja wa Manchester United  Ole Gunnar Solskjaer pia anapania kumsaini Haaland. (Mail)', 'Juventus inatarajiwa kumshawishi mshambuliaji wa Ufaransa Kylian Mbappe, 20, kupuuzilia mbali Real Madrid na kujiunga na klabu hiyo ya  Serie A kutoka Paris St-Germain. (Tuttosport, via Sky Sports)', 'Mpango wa Inter Milan wa kumsajili mshambuliaji wa Chelsea na Ufaransa Olivier Giroud, 33, huenda ukatibuliwa na matakwa ya mchezaji huyo. (La Gazzetta dello Sport, via Mail)', ""Chelsea imeungana na Liverpool na Napoli katika kinyang'anyiro cha kutaka kumsajili kiungo wa kati wa Genk na Norway, Sander Berge,21. (goal)"", 'Mshambuliaji wa Misri, Mohamed Salah, 27, na beki wa kushoto na kulia wa Scotland left-Andrew Robertson, 25, watakosa meshi ya Liverpool dhidi ya Crystal Palace siku ya Jumamosi.(Sky Sports) ', 'Arsenal na Liverpool wamehusishwa na tetesi ya usajili wa mshambuliaji wa Red Bull Salzburg ya Ujerumani Karim Adeyemi,17. (Transfermarkt, via HITC)']"
00caee8b79f36cc0a5ae4fe86b8abbedeef6c705,".Mwenyekiti wa Chama Cha Mapinduzi (CCM) Taifa Rais John Magufuli,  amekipongeza chama hicho kwa kutimiza miaka 43 tangu kuzaliwa kwake.Katika salamu zake kupitia mtandao wa kijamii wa Twitter, Rais Magufuli ametaka wakati wa kusherehekea siku hiyo muhimu  kuendelezwa  kwa  misingi ya chama hicho na kusimamiwa kwa utekelezaji wa ilani ya CCM.Pia ametaka Wananchama wote wa CCM kudumisha amani, upendo na mshikamano.CCM ilizaliwa Februari Tano mwaka 1977 kutokana na kuungana kwa Chama cha  TANU kilichokua kikitawala Tanzania Bara na ASP kilichokua kikitawala Zanziba kwa wakati huo."
00e72e69de296484ccacd96e38240844ac61be23," NYOTA wa uigizaji na muziki Esha Buheti, Steven ‘Nyerere’ Mengele na Hamis Mwinjuma ‘Mwana FA’ wamezungumzia umuhimu wa mashabiki wa michezo kumuunga mkono bondia Hassan Mwakinyo kwa kujitokeza kwa wingi siku ya pambano Novemba 29, mwaka huu.Mwakinyo anatarajiwa kuchuana vikali na bondia wa Ufilipino Arnel Tinampay katika pambano la kimataifa litakalopigwa kwenye uwanja wa Uhuru Dar es Salaam. Wakizungumza jana na waandishi wa habari wasanii hao walisema Mwakinyo amekuwa akipambana nje na kufanya vizuri hivyo, walitamani kumuona nyumbani namna atakavyoonyesha upinzani mkali.Mwana FA alisema ni kitu kizuri pambano kubwa kama hilo kufanyika nchini ili kutoa fursa kwa mashabiki wa mchezo huo kushuhudia ubora wa bondia wao.“Ngumi ni mchezo uliowekwa pembezoni lakini ni miongoni mwa michezo mizuri inayoweza kuwakilisha nchi vizuri tujitokeze kumuunga mkono Mwakinyo awakilishe vyema,”alisema.Kwa upande wake, Esha alisema imezoeleka wanaotazama mchezo huo ni wanaume na kuhimiza mtizamo huo uondoke ili wanawake na wanaume kujitokeza kwenda kumuunga mkono Mwakinyo. Alisema alichofurahi amesikia katika moja ya mapambano ya utangulizi atakuwepo bondia mwanamke jambo lililomvutia na kuhimiza watu kwenda na wenza wao siku hiyo.Steve Nyerere alisema haamini kama mpinzani wa Mwakinyo atafikisha raundi tano kutokana na ubora wa bondia huyo wa Tanzania na kwamba ni lazima mgeni atapike nyongo na isipokuwa hivyo basi yuko tayari kuacha sanaa.Pambano hilo litakuwa la raundi 10 katika uzito wa kilo 69 ambapo linatarajiwa kuhudhuriwa na mgeni rasmi Rais John Magufuli iwapo kama ataridhia mwaliko kutoka kwa Promota muandaaji Jay Msangi."
018effc3b6ce812c825fb01d244f4b849658ef3c," WAKATI vinara wa Ligi Kuu Tanzania Bara wakionesha udhaifu katika mchezo wao dhidi ya Mtibwa Sugar kwa kufungwa 1-0, watani zao Simba wameendelea kula `viporo’ vyao vizuri baada ya jana kushinda 2-1 dhidi ya Coastal Union ya Tanga.Yanga wameendelea kupoteza pointi baada ya jana kukubali kichapo hicho katika mchezo uliopigwa kwenye Uwanja wa Jamhuri mjini hapa na kulipa kisasi cha kufungwa 2-1 katika mchezo uliopigwa Agosti mwaka jana kwenye Uwanja wa Taifa Dar es Salaam. Bao hilo pekee katika mchezo huo liliwekwa kimiani katika dakika ya 52 lililofungwa na Riphat Msuya akitumia udhaifu wa safu ya ulinzi ya timu ya Yanga na kupinga shuti kali lililomshinda kipa Klaus Kindoki na kujaa wavuni.Kutoka na ushindi huo, Mtibwa Sugar inafikisha pointi 48 baada ya kucheza mechi 32 na kupanda hadi nafasi ya nne kutoka ya tano, na kuishusha chini timu ya Lipuli FC ya Iringa. Pamoja na kichapo hicho, Yanga inaendelea kuongoza katika msimamo wa ligi hiyo kwa kuwa na pointi 74 baada ya kucheza mechi 32, ikiwa imepoteza mechi nne hadi sasa msimu huu na kuzidi kutoa nafasi kwa Simba kuwa katika nafasi nzuri ya kutetea taji lake.Licha ya kufungwa na Mtibwa Sugar katika mchezo huo Yanga iliweza kuandika bao dakika ya 85 lililofungwa kupitia kwa Amiss Tambwe akimalizia pasi ya kichwa cha Mrisho Ngassa lakini mwamuzi alikataa akidai kuwa mfungaji aliotea. Katika kipindi cha kwanza, dakika ya pili mchezaji wa Yanga, Heritier Makambo aliokoa kuifungia timu yake bao baada ya shuti lake kuokolewa na kipa wa Mtibwa Sugar, Shaaban Kado.Kwa upande wa Simba, wenyewe waliendelea kuunguruma baada ya kuichapa 2-1 Coastal Union katika mchezo uliofanyika kwenye Uwanja wa Mkwakwani jijini Tanga na kufikisha pointi 60 baada ya kucheza mechi 23.Wenyeji Coastal Union ndio walikuwa wa kwanza kufunga kupitia kwa chipukizi wake, Raizin Hafhid aliyetumia makosa ya Erasto Nyoni aliyechanganyana na kipa wake, Aishi Manula kabla ya Simba kusawazisha na kufunga la ushindi kupitia kwa Meddie Kagere. Hiyo ni mechi ya kwanza ya Ligi Kuu kwa Simba tangu ilipotolewa na TP Mazembe kwa jumla ya mabao 4-1 katika robo fainali ya Ligi ya Mabingwa wa Afrika."
01996c3787dbce345ac122a8912dc9ab57334e2e," Idris ameandika kwenye ukurasa wake wa Instagram akimkumbusha Diamond kutekeleza ahadi yake kumpigia Zari magoti kumuomba msamaha kama alivyowahi kueleza awali.Idris ameandika; Wabongo wanafiki sana, utasikia “Idris siku ile white party 2015 ndio alimchomea mwana alipomuambia Zari “Embu muone jamaa wayo anavyokumbatia fans wake, mimi nakuambia hata hiyo mimba uliyobeba sio yako lazima ni ya demu mwingine, kakudanganya”.“By the way shemeji ninaanzisha kilimo cha black roses unataka share?” Mond naomba tupige yale magoti tulioahidi mpaka Sauzi, unashindwaje kumganda wakati Mganda,” aliandika Idris.Mwaka jana wakati Diamond akikiri kuzaa na Hamisa Mobeto alisema licha ya kutenda kosa hilo hawezi kumuacha Zari na yupo tayari kupiga magoti mpaka Afrika Kusini anapoishi Zari kumuomba msamaha."
01a58fd93c05d8febbd10824b162ba00f51a9fcd," MKUU wa Mkoa wa Dodoma, Dk Binilith Mahenge ameitaka Mamlaka ya Usimamizi wa Bima (TIRA) Kanda ya Kati, kuhakikisha inadhibiti kampuni zinazofanya udanganyifu katika sekta ya bima mkoani humo.Akifungua Maadhimisho ya Siku ya Bima kwa Kanda ya Kati iliyofanyika mkoani hapa kwenye Viwanja vya Nyerere Square, Dk Mahenge alisema udanganyifu na ucheleweshaji wa kulipa fidia umekuwa ukikatisha tamaa wananchi hususani wawekezaji kujiunga na huduma za bima.Alisema ili sekta ya Bima iweze kuwa na manufaa ni vyema vitendo vya udanganyifu, ikiwa ni pamoja na kutoa bima feki, kulipa fidia kwa wakati kufanyika kwa umakini mkubwa. Aidha, Dk Mahenge alisema mbali na sifa za kuondokana na idadi ya wanaoghushi, lakini bado kunahitajika elimu ya kutosha kwa Watanzania, kwani wengi hawajawa na uelewa kuhusu bima na faida yake.Aliwataka wenye kampuni kujali sheria wakati wa kulipa bima ili watu wafaidi matunda yao kwani haina maana watu kupata majanga lakini inachukua muda mrefu kuwalipa haki yao licha ya kukamilisha taratibu zote. Naye, Meneja wa TIRA, Kanda ya Kati, Stella Rutaguza alisema kutokana na operesheni walizokuwa wakifanya kila mara imesaidia kupunguza uhalifu na malalamiko kwenye sekta ya bima.Alisema katika operesheni ya mwaka 2017, walikamata magari 42 na pikipiki 19 zikiwa na bima feki na watu wanne walikamatwa kutokana na kufanya uhalifu. “Lakini katika operesheni kubwa tuliyoendesha hivi karibuni, hawakupata bima feki kama ikivyokuwa kipindi cha nyuma. Kwa upande wa malalamiko pia yamepungua kwani mwaka 2017 kulikuwa na malalamiko 17 mwaka 2018, malalamiko 13 na mwaka 2019 tumepokea malalamiko matatu,” alisema.Rutaguza alisema kwa sasa kuna watoa huduma za bima wamefikia 27 kutoka 10 waliokuwepo mwaka 2015. Aidha, maadhimisho hayo yamekwenda sambamba kwa mamlaka, mawakala, madalali na kampuni za bima zimetoa msaada wa vifaa katika Hospitali ya Rufaa ya Mkoa wa Dodoma vyenye thamani ya Sh milioni 5.4.Akikabidhi vifaa hivyo, Rutaguza alisema wametoa kitanda kimoja cha kujifungulia, mashuka, blanketi na vyombo vya taka, lengo likiwa ni kuchangia huduma ya afya. Naye, Muuguzi Mfawidhi wa hospitali hiyo, Stanley Mahundo alishukuru msaada huo na kuahidi kuitumia kama ilivyokusudiwa. Alisema kwa sasa serikali imekuwa ikiimarisha utoaji wa huduma katika hospitali za umma na kuwa kwa sasa hospitali hiyo ambayo inahuduma zote za kibingwa dawa zinapatikana kwa asilimia 98.7."
027063d6cb270ff8b60a4ced0c7d3835628286d5," VIJANA waendeshaji bodaboda wa Kata za Berege na Kibakwe wilayani Mpwapwa mkoani hapa, wamepatiwa mafunzo ya kulinda wanafunzi hasa wale wanaotembea umbali mrefu kwenda na kurudi shuleni wasipate mimba katika umri mdogo.Mafunzo hayo yanatolewa kwa vikundi vya malezi kwa wanaume wanaotoka katika kata hizo yanayotolewa na Shirika lisilokuwa na kiserikali la Jukwaa la Utu wa Mtoto (CDF).Mmoja wa vijana hao, Frank Mdoga (27) ambaye ni Mwenyekiti wa waendesha bodaboda kata ya Kibakwe, alisema sasa wamekuwa wakipinga na kukemea mimba za utotoni baada ya kupata elimu kutoka CDF na sasa wamekuwa walinzi wa wasichana ili waweze kusoma na kufikia malengo yao.Hata hivyo, alisema jamii ina mtazamo mbaya juu ya waendesha bodaboda kuwa wamekuwa wakijihusisha kimapenzi na wanafunzi hasa wale wanaotembea umbali mrefu kufika shuleni.Alisema mimba za utotoni zinasababishwa na malezi duni na ugumu wa maisha, hali inayochangia wanatunzi wengi kujiingiza kwenye mapenzi katika umri mdogo.Alisema bodaboda wamekuwa rahisi kuwapata wanafunzi hao kwa kuwa huwasaidia kuwabeba wanapokwenda au kurudi shuleni.Alisema asilimia kubwa ya wanafunzi wanatoka vijiji vya mbali kama Iyenge, Kingiti, Lukole, Chamtumile wanakuja kusoma Kibakwe na asilimia kubwa ya hao wanafunzi wamepanga mitaani.Alisema mazingira wanayoishi ni rahisi kushawishika na vijana wa mitaani, lakini jamii inaona vijana wa bodaboda ndio wanaowanyemelea wanafunzi hao, jambo ambalo sio lazima liwe la kweli.“Unapobeba abiria lazima kutakuwa na maongezi baadaye mnaanza kujenga mahusiano, lakini sasa mambo ni tofauti, tumekuwa tukitumia vizuri muda tunaokuwa vijiweni kuelimishana juu ya kuwalinda watoto wa kike na hili kwa kiasi kikubwa limefanikiwa,” alisema.Alisema baada ya kupatiwa elimu ya malezi kutoka CDF Sasa wamebeba kaulimbiu inayohoji, “Wewe ni mlinzi wa mwenzako”? Alisema sasa pindi bodaboda anapobeba abiria anaanza kutoa elimu, jambo ambalo limesaidia. Pia alisema mafunzo yanayotolewa na CDF yanawafunza jinsi ya kuishi na familia. “Elimu ya familia imenisaidia sana,” alisema."
02824fb4c78d076c52d71f21f50c7e33fac4a530," WAZIRI wa Viwanda, Biashara na Uwekezaji, Joseph Kakunda amemtaka Katibu Mkuu wa wizara hiyo, Joseph Buchweshaija kumpatia maelezo kwanini Shirika la Viwanda Vidogo (Sido), viongozi wake wakuu hawajashiriki kwenye Jukwaa la Biashara Tabora.Aidha, ameomba msamaha mbele ya jukwaa hilo, kwa kitendo hicho cha viongozi hao wakuu kutoshiriki katika jukwaa hilo na badala yake kutuma wawakilishi, jambo lililowanyima fursa washiriki wa jukwaa hilo kupata majibu sahihi. Pamoja na SIDO, wengine waliotajwa baadaye kutoleta viongozi wao wakuu kwenye jukwaa hilo ni pamoja na Wakala wa Usajili wa Makampuni Tanzania (Brela).Jukwaa hilo lililofunguliwa juzi na Waziri Mkuu, Kassim Majaliwa na kuongozwa kwa siku mbili na mawaziri wawili kama wenyeviti wake ambao ni Waziri Kakunda na Waziri wa Habari, Utamaduni, Sanaa na Michezo, Dk Harrison Mwakyembe.Tukio hilo lilitokea jana katika mjadala wa jukwaahilo wa fursa za kibiashara na uwekezaji mkoani Tabora, wakati Ofisa Masoko na Maendeleo Sido Tabora, Justine Msofe akiwasilisha taarifa ya shirika hilo la Sido kwenye jukwaa hilo.Waziri Kakunda alimkatisha Msofe kuendelea na kumhoji kwanini anawasilisha yeye taarifa hiyo na kwanini Mkurugenzi wake hayupo kwenye jukwaa hilo, ambalo ni muhimu katika kuibua fursa za uwekezaji nchini, ambalo pia limehudhuriwa na wakurugenzi kutoka taasisi nyeti zinazoshughulikia uwekezaji na biashara nchini.“Nataka maelezo kutoka kwa Katibu Mkuu kwanini Mkurugenzi wa Sido hayupo hapa. Huu ni mkutano muhimu mimi mwenyewe Waziri wa Viwanda nipo, amekuja Waziri Mkuu hapa, wapo wakurugenzi wa Mamlaka ya Maendeleo ya Viwanda na Biashara (Tantrade), Kituo cha Uwekezaji Tanzania (TIC) na Mamlaka ya Usimamizi wa Kanda Maalumu ya Uwekezaji (EPZA),” alisema Kakunda.Aliomba radhi kwa tukio hilo na kubainisha kuwa wizara yake inasimamia taasisi 17 ikiwemo Sido, Mamlaka ya Chakula na Dawa (TFDA), Shirika la Viwanda Tanzania (TBS) na EPZA ambazo zinapaswa kushiriki kikamilifu kwenye majukwaa hayo ya fursa yanayoandaliwa na TSN.Kwa upande wake, Waziri Mwakyembe, alisema wakati umefika kwa wakurugenzi wakuu, kuhakikisha wanashiriki kwenye majukwaa hayo, ambayo huibua hoja muhimu zinazogusa maeneo nyeti ya uwekezaji na biashara zinazotakiwa kupatiwa majibu ya uhakika.“Haiwezekani sisi tupo hapa, Waziri wa Viwanda upo hapa, jana Waziri Mkuu alikuwepo hapa, halafu wao watume wawakilishi tu na kujifungia kwenye viyoyozi. Hili jukwaa ni muhimu sana kwa taasisi zao wanazoziongoza,” alieleza Mwakyembe.Kutokana na hali hiyo, Dk Mwakyembe alimuagiza Msofe aachane na kuwasilisha mada yake kwenye jukwaa hilo na kumuita muwasilishaji mwingine. Wakati mkutano huo ukiendelea, Brela nao hawakuwa na mwakilishi pamoja na kwamba walikuwepo kwenye ratiba ya kutoa taarifa ya utendaji wao katika eneo la usajili wa kampuni nchini.“Naomba ieleweke TSN wanaandaa majukwaa haya ikihitaji ushiriki wa wakurugenzi hawa ili wananchi wapatiwe majibu sahihi. Mheshimiwa Waziri (Kakunda) naomba na hawa nikukabidhi wakupe maelezo,” alisema Mwakyembe. Naye, Mkuu wa Mkoa wa Tabora Aggrey Mwanri, alisema alituma barua katika kila taasisi inayohusika na uwekezaji na biashara mkoani humo, ikiomba uwakilishi wa uhakika na kusaini yeye mwenyewe kama Mkuu wa Mkoa.Hilo ni jukwaa la nane kuandaliwa na TSN lenye kulenga kuwakutanisha wadau wa uchumi wakiwemo wawekezaji, wafanyabiashara, wajasiriamali, wananchi na viongozi mbalimbali, kujadili fursa zinazopatikana kwenye mikoa husika kwa ajili ya kuvutia biashara na uwekezaji.Majukwaa mengine yalifanyika katika mikoa ya Shinyanga, Geita, Tanga, Arusha, Simiyu, Mwanza na Zanzibar. Akijumuisha mjadala wa kikao hicho, Waziri Kakunda alisema amesikitishwa na kitendo cha Sido, Brela na TBS kutuma wawakilishi katika jukwaa hilo jambo ambalo ni dharau.Alimuagiza Katibu Mkuu wa wizara hiyo kuhakikisha anaziita taasisi hizo, zitoe maelezo mbele yake kwanini hazikushiriki ipasavyo katika jukwaa hilo. Alisema kuanzia sasa ni lazima taasisi zote 17 zilizo chini ya Wizara ya Viwanda kushiriki kwenye jukwaa hilo la TSN lakini pia kushirikiana na mikoa kufikia malengo yao ya kiuwekezaji na biashara.Alitaja taasisi hizo kuwa ni EPZA, TCC, NDC, TBS, TEMDO, TANTRADE, BRELA, FCT, Tume ya Maamuzi ya Ushindani, CAMARTEC, TIRDO, Wakala wa Vipimo na Chuo cha Biashara (CBE). “Naomba niwahakikishie tuko tayari kushirikiana na mikoa na kupitia jukwaa hili la wenzetu wa TSN ili sasa watu wetu wapige hatua kutoka sehemu A kwenda B,” alieleza.Dk Mwakyembe alimshukuru Waziri huyo wa Viwanda kwa kuingilia kati suala hilo la baadhi ya taasisi kutoshiriki kikamilifu katika majukwaa ya TSN, hali itakayosaidia majukwaa mengine kufanyika kwa weledi.Aliwataka Watanzania waamke na kukimbilia fursa zinapojitokeza ndipo watapiga hatua kimaendeleo. Aidha, aliagiza kuanzia sasa majukwaa yote ya biashara yanayoandaliwa na TSN, Shirika la Utangazaji Tanzania (TBC), lazima wawe pembeni kama waandaaji wenza.“Haya ni mashirika yote ya serikali na yanafanya kazi moja, TSN wamekuja na ubunifu huu mzuri sasa TBC waungeni mkono,” alisisitiza."
02c1bb0911f056f18e04a9e831b405cfa721b62e," MVUTANO wa wapi kujengwe Hospitali ya Halmashauri ya Wilaya ya Iringa umehitimishwa na Mkuu wa Mkoa wa Iringa, Ally Hapi baada ya kuagiza ijengwe katika Kijiji cha Igodikafu, Pawaga kwa kuzingatia sababu zilizotolewa na wataalamu.Agizo hilo linafuta uamuzi uliofanywa na Baraza la Madiwani wa halmashauri hiyo mwaka 2016 la kujenga hospitali hiyo katika Kijiji cha Ihemi wilayani humo. Kabla ya agizo hilo, uliibuka mvutano baina ya madiwani wa halmashauri hiyo na watendaji wake waliokuja na wazo jipya la kujenga hospitali hiyo katika kijiji cha Igodikafu, Pawaga kwa kuzingatia hali ya magonjwa na upatikanaji wa huduma ya afya katika ukanda huo.Mvutano huo kwa mujibu wa mkuu wa mkoa huyo ulielekea kuihatarisha halmashauri hiyo kunyang’anywa Sh bilioni 1.5 zilizotolewa hivi karibuni na serikali kwa ajili ya hatua ya awali ujenzi wa hospitali hiyo inayotakiwa kukamilika ndani ya miezi nane tangu fedha hizo zitolewe. Katika kuinusuru halmashauri hiyo na hatari hiyo, Katibu Tawala wa Mkoa wa Iringa, Happiness Seneda aliunda timu ya wataalamu waliotembelea maeneo mawili yaliyopendekezwa na madiwani na wataalamu ili kujiridhisha wapi hasa pana sifa za kujenga hospitali.RC pamoja na wasaidizi wake pia walitembelea maeneo hayo. Akitoa agizo la kujenga hospitali hiyo katika Kijiji cha Igodikafu badala ya Ihemi, Hapi alitaja sababu tano akisema ndio msingi unaopaswa kusimamiwa na pande zote zinazovutana katika kukubaliana na mabadiliko hayo. Alitaja sababu hizo kuwa ni umbali akisema Ihemi ipo jirani na vituo vikubwa vya kutolea huduma ikilinganishwa na Igodikafu, tofauti ya hali ya hewa kati ya Ihemi na Igodikafu ambako kuna mlipuko wa magonjwa mengi. Zingine ni maslai mapana ya wananchi wa halmashauri hiyo na ukanda huo na miundombinu ya barabara akisema pamoja na umbali Igodikafu ina changamoto ya miundombinu hiyo.Alimuagiza mkurugenzi wa halmashauri hiyo kuanza mara moja kuandaa taratibu zote za msingi ili ujenzi huo uanze na akawaahidi madiwani hao kwamba viongozi wa mkoa na wilaya watasaidia kutoa msaada wa ufafanuzi wa mabadiliko hayo kwa wananchi ili kuondoa lawama. Akizungumzia mabadiliko hayo, Diwani wa Kata ya Kihorogota, Ponziano Kayage alisema; “Tumepokea vizuri maelekezo ya mkuu wa mkoa na tutayatekeleza kwa maslai ya watu wetu kwasababu maeneo yote yako ndani ya mipaka ya halmashauri yetu.” Naye Diwani wa Kata ya Idodi, Onesmo Mtatifiko aliunga mkono maelekezo ya mkuu wa mkoa akisema wakati wakifanya baraza la madiwani mwaka 2016 kuna mambo ya kitaalamu ambayo hawakuyazingatia ambayo kimsingi “tunaona haja ya kuyazingatia.”"
032bcb8f892f50c0f4698d550e140474cc0a2e25," YANGA jana ililazimishwa sare ya bao 1-1 dhidi ya timu ya Ligi Daraja la Kwanza Reha FC katika mchezo wa kujipima nguvu uliochezwa kwenye Uwanja wa Uhuru Dar es Salaam.Yanga ilianza kupata bao la kuongoza lililofungwa na Maka Edward kabla ya baadaye Reha kusawazisha. Huo ni mchezo wa pili kwa timu hiyo ya Jangwani ikijipima wakati ligi ikiwa imesimama kwa lengo la kukiimarisha kikosi chake kuelekea katika michezo ijayo ya Ligi Kuu.Mchezo mwingine walicheza mwishoni mwa wiki iliyopita dhidi ya African Lyon na kupata ushindi wa bao 1-0. Bado itakuwa na mchezo mwingine wa kirafiki dhidi ya timu ya Daraja la Kwanza, Namungo FC mwishoni mwa wiki hii kwenye uwanja wa Majaliwa mkoani Lindi.Yanga inayoshika nafasi ya tatu kwenye msimamo wa ligi inatarajia kuanza mechi zake zijazo mikoani baada ya kucheza Dar es Salaam tangu ligi ianze Agosti mwaka huu. Itaanza safari ya Shinyanga wiki ijayo kucheza na Mwadui ya huko kabla ya kwenda Bukoba kucheza na Kagera Sugar.Kocha Msaidizi wa mabingwa hao wa kihistoria Noel Mwandila alisema michezo hiyo itawasaidia kujiweka sawa kiutimamu wa mwili ili kuendeleza wimbi la ushindi katika michezo ijayo. Alisema michezo ya mikoani inahitaji nguvu hivyo, kucheza mara kwa mara kunawasaidia kuwajenga, kuwa imara na tayari wakati wote kwa mashindano."
034185c116681f9afdefd8445f0a9896b9673f9d," Kwa mujibu wa mwongoza wageni wa makumbusho hayo, Zuberi Suleiman, wageni kutoka nje wanatakiwa kulipa Sh 20,000 kwa kichwa na Watanzania ni Sh 1,000, kitu ambacho alisema chaweza kuwa kikwazo kwa wageni.Alisema kati ya wanaotembelea makumbusho hayo, asilimia 85 ni Watanzania.“Wazungu wengi huishia nje ya lango hili baada ya kuambiwa gharama hiyo; zamani kila mzungu (watalii wa nje) alikuwa anaonekana ana pesa, kumbe hali ni tofauti kwa sasa hivi,” alisema.Alisema, “wageni hao wanapotajiwa kiasi hicho cha fedha hushangaa na kuamua kuishia nje ya makumbusho na kuondoka.”Hata hivyo Suleiman ameshauri makumbusho hayo yaboreshwe kuchochea utalii ili idadi iongezeke tofauti na sasa, ambapo hupokea wastani wa wageni 2,000 tu kwa mwaka.Aidha, ameshauri tozo ya kuingia kwa lengo la kupata taarifa na kuona fuvu la chifu huyo lililohifadhiwa katika makumbusho hayo, ipunguzwe pawepo ongezeko la watalii.Alikuwa akitoa taarifa kwa waandishi na baadhi ya maofisa wa Wizara ya Maliasili na Utalii waliofanya ziara kwenye makumbusho hayo.Msemaji wa Wizara , Nurdin Chamuya aliyeongozana na waandishi wa habari, aliahidi kufikisha ushauri huo kwa Katibu Mkuu wa Wizara yafanyiwe kazi.Aidha ameshauri maboresho mengine yawe ya kujenga kambi za kulala wageni, mgahawa, baa, bwawa la kuogelea. Pia amehimiza yatolewe matangazo hususani vipeperushi kutambulisha makumbusho hayo."
0355be98526df7da1e8da43c81f012551fd53a74," RAIS John Magufuli amemteua Profesa Tadeo Andrew Satta kuwa Mwenyekiti wa Bodi ya Wakurugenzi ya Shirika la Wakala wa Meli Tanzania (TASAC). Profesa Satta ni Mkuu wa Chuo cha Usimamizi wa Fedha (IFM), Dar es Salaam.Taarifa iliyotolewa na Ikulu, Jijini Dar es Salaam juzi iliwataja Wajumbe wa Bodi ya Wakurugenzi wa TASAC ni Daniel Mchome, Mussa Mandia, Evelyne Makala, Renatus Mkinga, Japhet Massele, Bernard Asubisye.Wakati huo huo, Rais Magufuli amemteua Emmanuel Ndomba kuwa Mkurugenzi Mkuu wa TASAC. Tarifa ya Ikulu ilisema uteuzi wa Mwenyekiti wa Bodi ya Wakurugenzi ya TASAC, Wajumbe wa Bodi ya Wakurugenzi TASAC, Mkurugenzi Mkuu TASAC ulianza Aprili 23, mwaka huu.Uteuzi wa Bodi ya Tasac, umekuja siku moja baada ya Rais Magufuli kuiongezea muda wa miaka mitatu, Bodi ya Utalii Tanzania (TTB) iliyokuwa imalize muda Aprili 23, mwaka huu.Taarifa ya Katibu Mkuu Kiongozi, Balozi John Kijazi ilieleza Mwenyekiti na Wajumbe wa bodi hiyo wameongezewa muda hadi Aprili 23, 2022.Bodi inaongozwa na Mwenyekiti, Jaji Mstaafu Thomas Mihayo na wajumbe Augustine Kungu Olal, Zabein Mhita, Richard Rugimbana, Mark Leveri, Ally Hussein Laay na Ibrahim Mussa."
03817b4b8fa61ee0176ac9c5cbf66fec86f2ed3a," Kongamano la 13 la Korosho na Maonyesho linatarajiwa kufanyika Novemba 7 hadi 9, 2019 huku Tanzania ikiwa nchi wenyeji.Mkutano huu unatarajiwa kuleta pamoja wadau wa korosho zaidi ya 500 kutoka nchi mbalimbali duniani. Haya yameelezwa leo, Jumanne, na Mkurugenzi wa Shirikisho la Korosho Afrika (ACA), Ernest Mintah katika mkutano wake na waandishi wa habari, jijini Dar es Salaam.Kwa upande wake Kaimu Mkurugenzi wa Mamlaka ya Udhibiti wa Mbolea nchini (TFRA) Steven Ngaillo amesema kongamano hilo litakutanisha wadau wa korosho na kutangaza fursa za uwekezaji kwenye sekta ya korosho nchini.“Tumepanga kuvutia uwekezaji zaidi kwenye ujenzi wa viwanda vya kubangua na kuchakata korosho ili kuongeza ubora kwenye mnyororo wa thamani wa bidhaa hiyo,” ameongeza.Kongamano hili ambao litaongozwa na kauli mbiu isemayo ‘Kuendeleza Ushirikiano, Kushawishi Mabadiliko katika Soko’ huku likiangazia mchango wake barani Afrika kwenye sekta ya korosho."
0388b907e596357c5bbee251003dcdf97d679c89," RAIS John Magufuli amekutana na kufanya mazungumzo na Rais mstaafu wa Afrika Kusini na Mwenyekiti wa jopo la ngazi ya juu lililoundwa na Umoja wa Afrika (AU) kushughulikia tatizo la utoroshaji wa fedha (kupitia utakatishaji, wizi, rushwa na biashara haramu) kutoka Afrika, Thabo Mbeki, Ikulu Dar es Salaam jana.Mbeki alisema mazungumzo hayo yamemwezesha kupata taarifa na uzoefu muhimu kutoka kwa Rais Magufuli kuhusu juhudi zinazofanywa na serikali ya Tanzania kukabiliana na utoroshaji wa fedha katika maeneo mbalimbali, yakiwemo sekta ya madini na rushwa, matatizo ambayo yanazikabili nchi nyingine za Afrika.“Ni wazi kwamba juhudi zinazofanywa na Tanzania zina umuhimu mkubwa kufanywa na nchi zingine za Afrika, kwa pamoja Waafrika tunaweza kukabiliana na utoroshaji wa fedha zetu kwenda nje ya nchi zetu, na Rais Magufuli amezungumza kwa usahihi kabisa juu ya matrilioni ya dola za Marekani zinazopotea kupitia utoroshaji huo,” alisisitiza Mbeki.Rais Magufuli alimpongeza Rais mstaafu Mbeki kwa kuongoza jopo hilo na kubainisha kuwa Tanzania ipo tayari kutoa ushirikiano utakaowezesha kunusuru rasilimali za Afrika, hivyo alimshauri kutenga muda wa kutosha ili apate taarifa za uhakika kutoka kwa viongozi na wataalamu katika mamlaka zinazodhibiti utoroshaji wa fedha hapa nchini.Ripoti ya taasisi ya kimataifa iitwayo Global Financial Integrity (GFI) ya mwaka 2014 kuhusu tatizo la utoroshaji wa fedha za Afrika, inasema Afrika inapoteza Dola za Marekani kati ya trilioni 1.4 na trilioni 2.5 kwa mwaka kutokana na tatizo hilo, na kwamba kwa ujumla Afrika imepoteza Dola za Marekani trilioni 95 kwa miaka 50 iliyopita, ikiwemo Tanzania iliyoripotiwa kupoteza dola za Marekani bilioni 19 katika miaka 40 iliyopita.Wakati huo huo, Rais Magufuli alikutana na kufanya mazungumzo na Waziri wa Maendeleo ya Kimataifa wa Norway, Nicolai Astrup, Ikulu, Dar es Salaam na kumshukuru kwa mchango mkubwa ambao Norway inautoa katika maendeleo ya Tanzania kwenye sekta mbalimbali zikiwemo elimu, kilimo, nishati na gesi.Rais Magufuli alimhakikishia Astrup kuwa serikali ya awamu ya tano itaendeleza na kukuza zaidi uhusiano mzuri uliopo kati ya Tanzania na Norway ikiwemo kushirikiana na kampuni ya Equinor ya Norway katika uwekezaji wa kiwanda cha kusindika gesi asilia (LNG) kwa manufaa ya pande zote mbili, na kushirikiana na kampuni ya Yara ya Norway katika kuwawezesha wakulima kupata mbolea bora na gharama nafuu.Astrup alimpongeza Rais Magufuli kwa juhudi kubwa zinazofanywa na serikali ya Tanzania kupambana na rushwa, kuongeza ukusanyaji wa kodi na kuimarisha uchumi, na kwamba Norway itaendelea kuunga mkono juhudi za Tanzania kufikia uchumi wa kati ifikapo mwaka 2025.Alibainisha kuwa pamoja na kufadhili miradi mbalimbali, ikiwemo umeme vijijini (REA) na kuimarisha mifumo ya ukusanyaji kodi kupitia Mamlaka ya Mapato Tanzania (TRA), Norway itatoa Dola za Marekani milioni 56 (sawa na Sh bilioni 127) kwa ajili ya miradi ya maendeleo. Mazungumzo hayo yalihudhuriwa na Naibu Waziri wa Mambo ya Nje na Ushirikiano wa Afrika Mashariki, Dk Damas Ndumbaro, Naibu Waziri wa Kilimo, Omary Mgumba na Balozi wa Norway hapa nchini, Elisabeth Jacobsen."
0480c08ce9059abe99336f4b39a41f4562150848," Wakizungumza kwa nyakati tofauti sokoni hapo baadhi ya wafanyabiashara walisema bei vya vyakula kama mchele, ndizi na hata matunda iko palepale tofauti na miaka ya nyuma ambapo bei za vyakula zilikuwa zikipanda msimu wa sikukuu.Mmoja wa wafanyabiashara hao, Joseph Ngowe alisema sikukuu hii wameshindwa kupandisha bei ya vyakula kutokana na uongozi wa soko kukataa za suala hilo.“Mchele pia ni mwingi na hakuna wanunuzi ambapo umekuwa ukiuzwa kuanzia Sh 1,200 hadi 1500 tofauti na sikukuu za mwaka jana ambapo mchele uliuzwa mpaka Sh 2,300 kwa kilo moja,” alisema.Kwa upande wake mfanyabiashara wa kuku, Kassim Matonya amesema kuwa akiuza kuku kwa Sh.10,000 hasi Sh 12,000 akiwa ameshawaandaa.Bei ya kawaida ni kuanzia Sh 8,000 hadi Sh 10,000. Bei hiyo inaonesha ongezeko kidogo kwa kitoweo lakini nafaka zikibaki palepale. Alisema hawakutaka kupandisha bei ili kuwafanya wakazi wa Dodoma kufurahia siku hiyo kwa bei ambayo kila moja anaweza kuimudu.Kwa upande wake Katibu Msaidizi wa Soko hilo, Idd Vumba analisema pamoja na kushuka kwa bei ya vyakula, matunda na mbogamboga lakini bei ya nyama imepanda kutoka Sh 5,500 hadi Sh 6500 kwa kilo moja.Alisema sababu kubwa ni uchache wa ng’ombe wanaoletwa machinjioni kufuatia mvua zinazonyesha mikoa mingi hali inayofanya ng’ombe washindwe kusafirishwa kwa idadi inayotakiwa."
04d7e75611796f3ce8ec460f1eb6bffa9da15676," WAWAKILISHI pekee wa Tanzania katika mashindano ya kimataifa Yanga jana walianza vibaya mbio za kusaka nafasi ya kutinga makundi ya Kombe la Shirikisho Afrika baada ya kufungwa 2-1 na Pyramids ya Misri katika mchezo uliofanyika kwenye Uwanja wa CCM Kirumba jijini hapa. Mchezo huo wa kwanza wa mchujo ulikuwa muhimu kwa Yanga kushinda tena kwa mabao mengi ili kujiweka vizuri kwa ajili ya mchezo wa marudiano utakaofanyika Jumapili nchini Misri.Pyramids ndio walikuwa wa kwanza kupata bao kupitia kwa Erick Traory wa Ivory Coast baada ya kupiga shuti kali lililowapita mabeki wa Yanga na kipa wao, Farouk Shikalo na kujaa wavuni. Hadi kipindi cha kwanza kinamalizika, Pyramids walikuwa mbele kwa bao 1-0. Pyramids iliandika bao la pili katika dakika ya 62 lililofungwa na Abdallah Said baada ya kuujava mpira wavuni kufuatia pasi ya Mohamed Farouk. Yanga waliandika bao la kufutia machozi katika dakika ya 87 kupitia kwa Papy Tshishimbi kwa shuti kali lililojaa wavuni. Pyramids walifanya shambulio la nguvu la kwanza katika lango la Yanga katika dakika ya kwanza na kipa wa Yanga, Farouk Shikalo alifanya kazi ya ziada kuokoa la sivyo wangefungwa mapema. Dakika tisa baadae kipa wa Pyramids, Ahmed Elshenawya aliokoa shuti la Ally Sonso katika dakika ya 27, huku Kelvin Yondani akipewa kadi ya njano katika dakika ya 29. Dakika ya 79 kipa wa Pyramids Ahmed Mahmoud alikoa mpira wa adhabu uliopigwa na Juma Balinya. Katika dakika ya 90, Yanga ilipata pigo kubwa baada ya beki wake hodari Kelvin Yonda kupewa kadi ya pili ya njano na kutolewa nje baada ya kumchezea vibaya mchezaji mmoja wa Pyramids.Mrisho Ngasa akipewa kadi ya njano dakika ya 42mbili baadaetisa. Kwa matokeo hayo, Yanga wamejiweka katika nafasi ngumu ya kutinga hatua ya makundi, kwani sasa wanahitaji angalau ushindi wa kuanzia mabao 2-0 ili watinge hatua hiyo ya makundi.Yanga walipata nafasi ya kucheza hatua hiyo ya mtoano ya kusaka kucheza makundi ya Kombe la Shirikisho Afrika baada ya kutolewa katika michuano ya Ligi ya Mabingwa wa Afrika kufuatia kufungwa na Zesco ya Zambia.Mbali na kujiweka vibaya, Yanga pia wameendeleza unyonge kwa timu za Uarabuni kwani wamekuwa wakipokea vipogo mara kwa mara wanapokutana na timu hizo.Mashabiki wa Yanga walikuwa na jazba wakionesha kutofurajia matokeo ya timu yao, kwani wanajua sasa iko katika nafasi finyu ya kusonga mbele."
050e737c0998f7ba049bc0f02d5a4b64e7f0625e," ALIYEKUWA Mwenyekiti wa klabu ya Simba kwa upande wa wanachama wa klabu hiyo, Swedi Mkwabi amejiuzulu nafasi hiyo ikiwa ni mwaka mmoja tu tangu kuchaguliwa bila kupingwa Katika barua aliyotuma kwa klabu hiyo, Nkwabi amesema kuwa ameamua kujuzulu nafasi hiyo ili aweze kupata muda mwingi zaidi wa kufanya shuguli zake binafsi.Klabu ya Simba kupitia kwenye ukurasa wake wa Instagram umemtakia Nkwambi kila la kheri kwenye shughuli zake binafsi, jambo linalithibitisha pasi na shaka kuwa Wekundu hao wameipokea barua ya Nkwabi. Ikumbukwe kuwa Nkwabi alichukua nafasi ya uenyekiti kupitia uchaguzi ulifanyika Novemba, mwaka jana ambapo alipita bila kupingwa baada ya mpinzani wake kujitoa kwenye dakika za mwisho"
0516a757aad1d09f893091602ad05505b5e88401," Akizungumza wakati wa utoaji wa elimu inayoendelea katika Maonesho ya Wakulima (Nanenane) mkoani Lindi, Ofisa elimu kwa walipa kodi mkoani humo, Julius Mafuru alisema sasa mwitikio wa kununua mashine hizo umeongezeka tofauti na awali wafanyabiashara walipokuwa wakizigomea kutokana na kukosa elimu.Mafuru alisema changamoto waliyokuwa wakikumbana nayo ni baadhi ya watu kudai kuwa mashine hizo hazina uwezo wa kufanya kazi pindi umeme unapokatika na kwamba mashine hiyo haina uhusiano wowote kwani umeme unapokatika bado anakuwa na uwezo wa kuendelea kuitumia.“Zamani walikuwa wakidai hawezi kutumia mashine za EFDs kwa madai kwamba umeme unapokata wanashindwa kuzitumia…lakini mashine ina uwezo wa kukaa na chaji ndani ya saa 48 hivyo haiwezi kumkwamisha mteja kufanya kazi zake,” alisema Mafuru.Aidha Mafuru alisema mfanyabiashara anayetumia mashine hizo inamrahisishia kufanya biashara, ikiwa ni pamoja na kuweka na kuhifadhi kumbukumbu zake na sio kwa faida ya serikali pekee pia inaokoa muda wake wa kufanya hesabu.“Tunawahimiza waendelee kutumia mashine hizo si kwa ajili ya wananchi na serikali pekee, bali hata kwa ajili yake inamsaidia kuhifadhi kumbukumbu na kuokoa muda wa kufanya hesabu zake,” alisema."
05d499508761de20c4ae1f9fee1e204bd435edd9," SERIKALI imekutana na wamiliki wa kampuni kubwa za meli duniani kwa lengo la kuwaomba waitumie bandari ya Dar es Salaam kupitishia bidhaa mbalimbali.Miongoni mwa kampuni ambazo serikali ilikutana nazo jana jijini Dar es Salaam ni Maersk, CMA-CGM, Mediterranean Shipping Company (MSC) na PIL. Waziri wa Ujenzi, Uchukuzi na Mawasiliano, Isack Kamwelwe, alisema ameamua kuwaita wamiliki hao wakubwa wa meli duniani ili kuwaomba waitumie bandari ya Dar es Salaam kwa kuleta meli zao moja kwa moja kutoka Ulaya au sehemu nyingine ya dunia.Kamwelwe aliwaeleza wamiliki hao wa meli kuwa serikali imeiboresha bandari hiyo kwa kuongeza kina hadi kufikia mita 15 maji yanapokupwa, hivyo kuifanya bandari hiyo kuwa na uwezo wa kuhudumia meli yoyote kubwa duniani.“Tumekutana na wamiliki wa kampuni kubwa za meli duniani kwa lengo la kuwaomba waitumie Bandari yetu ya Dar es Salaam kwa kuleta meli zao moja kwa moja hapa kutoka kwenye masoko makubwa duniani, mmiliki atakayeleta meli yake hapa, tutamkabidhi gati lake ili ashushe au kupakia mzigo wake kwa haraka bila kupoteza muda,” alisema Kamwelwe.Alisema kikao hicho na wamiliki wa meli ni juhudi za wizara yake za kukutana na wadau wa bandari ili waweze kuitumia bandari hiyo na bandari zingine za Mtwara na Tanga ambazo kibiashara zinaweza kuwapatia faida kubwa kwa kuwa ni rahisi kusafirisha mzigo kwenda Asia na Ulaya kutokea Tanzania. Kwa mujibu wa Kamwelwe, uamuzi wa Serikali chini ya Rais John Magufuli kupiga vita rushwa, uzembe, ubadhirifu na dawa za kulevya, umeiletea sifa nzuri Tanzania kimataifa kama ilivyokuwa wakati wa Baba wa Taifa hayati Mwalimu Julius Nyerere.Kwa kuwa magari yaliyokuwa yakileta mizigo katika bandari ya Dar es Salaam kutoka nchi jirani ikiwemo Jamhuri ya Kidemokrasia ya Congo (DRC) na Zambia yalikuwa yakirudi tupu bila mzigo, serikali imeruhusu bandari hiyo pia kuanza kupokea shehena ya mbolea kwenda nchi jirani.Alisema jana kulikuwa na meli moja kubwa iliyotia nanga kwenye gati namba mbili na kushusha mbolea jambo lililomfanya mwenye meli hiyo kufurahi hadi kuamua kukata keki bandarini hapo. Waziri wa Mambo ya Nje na Ushirikiano wa Afrika Mashariki, Profesa Palamagamba Kabudi, aliwaeleza wamiliki hao wa meli kuwa Tanzania inapakana na nchi zaidi ya nane na miongoni mwao, nchi sita hazina bandari."
05ea491371ea5305802da17a93f27ecf8e59bb49," MABINGWA watetezi wa Ligi Kuu Tanzania, Simba SC, wamesema msimu huu wamejiwekea malengo makuu mawili na watahakikisha wanayatimiza.Simba ambao msimu uliopita walitwaa taji la ligi kwa mara ya 19 tayari wameshaanza kutwaa Ngao ya Jamii kwa kuwafunga Mtibwa Sugar na katika mechi zao mbili za mwanzo za ligi wameshinda zote.Kutokana na ubingwa walioutwaa msimu huu umewapa tiketi ya kucheza michuano ya Klabu Bingwa Afrika tofauti na mwaka jana waliposhiriki Kombe la Shirikisho Afrika baada ya kuwa mabingwa wa Kombe la FA, waliishia katika hatua ya kwanza kwa kutolewa na Al masry.Msemaji wa Simba, Haji Manara ameliweka wazi hilo kwa kusema kuwa msimu huu wamejipanga vya kutosha kuhakikisha wanautetea ubingwa wao na sio hilo tu bali na kutinga hatua ya makundi kwenye klabu bingwa.Alisema hawana mashaka hata kidogo juu ya hayo kutimia kwani kikosi chake kimekamilika huku benchi la ufundi linaloongozwa na kocha mkuu Mbelgiji, Patrick Aussems likifanya kazi yake ipasavyo.“Huu ni mwanzo na naomba watu wajue kuwa Simba msimu huu imejipanga kikamilifu, cha kwanza kuutetea ubingwa wa ligi na cha pili tunataka tufike hadi hatua ya makundi ya Klabu Bingwa Afrika, sababu tunayo na uwezo wa kufanya hivyo tunayo.“Wapinzani wetu wakae tayari kupokea dozi kila tukikutana nao, tumejipanga, tumejiandaa vya kutosha, tumedhamiria katika hayo na hatuna wasiwasi tutayatekeleza,"" alisema Manara."
05ee92945a93072bd98b56eaa9917e73584c0d2f," MKUTANO wa 13 wa Baraza la tisa la Wawakilishi Zanzibar unatarajiwa kuanza Jumatano ambapo jumla ya miswada miwili itasomwa kwa mara ya kwanza huku maswali na majibu 146 yakiulizwa na kujibiwa na mawaziri husika wa wizara.Akizungumza na waandishi wa habari jana, Katibu wa Baraza la Wawakilishi, Raya Issa Mselem alisema marekebisho ya sheria mbalimbali za mwaka 2018 na mambo mengine yanayohusiana na hayo yatajadiliwa.Aidha Mswada wa Sheria ya Kuanzisha Wakala wa Serikali wa Huduma za Matrekta na Zana za Kilimo pamoja na mambo mengine utasomwa. “Kwa mujibu wa ratiba yetu ya kikao cha wiki mbili cha Baraza la Wawakilishi tutakuwa na miswada miwili pamoja na maswali na majibu 146,” alisema.Aidha alisema ripoti za kamati za kudumu za Baraza la Wawakilishi kwa mwaka 2018-2019 zitawasilishwa na wenyeviti wa kamati hizo. Aidha katika kikao hicho mwelekeo wa Mpango wa Taifa wa Uchumi utawasilishwa na Waziri wa Fedha na Mipango, Dk Khalid Mohamed.Katika kikao hicho kamati teule ya kuchunguza majengo ya shule 19 za sekondari zilizojengwa Unguja na Pemba itawasilisha ripoti yake mbele ya wajumbe. Wajumbe katika kikao cha Baraza la Wawakilishi kilichopita waliibana serikali na kulitaka Baraza kuchunguza mradi wa ujenzi wa shule 19 zilizojengwa chini ya ufadhili wa Benki ya Dunia ambapo baadhi ya majengo inadaiwa yamejengwa chini ya kiwango."
060017feb4ec0ef7415dad6cc02e33842dfcfbb2," BAJETI iliyogusa maisha ya Watanzania wengi imesomwa bungeni jana huku ikionesha dhamira ya dhati ya Serikali ya Awamu ya Tano kuinua wananchi wanyonge kiuchumi, kuboresha mazingira ya kufanya biashara na uwekezaji na kulifanya taifa kujitegemea kuelekea uchumi wa viwanda.Jambo jingine muhimu katika bajeti hiyo ni hatua zilizochukuliwa kuzuia wafanyabiashara walanguzi kwa kuwaongezea tozo kwenye bidhaa zinazoagizwa kutoka nje ya nchi.Akiwasilisha mapendekezo ya Bajeti Kuu ya Serikali kwa Mwaka 2019/2020, Waziri wa Fedha na Mipango, Dk Philip Mpango alisema jumla ya Sh trilioni 33.11 zinatarajiwa kukusanywa.Dk Mpango alisema katika mapendekezo hayo, serikali imetoa pia unafuu kwa wafanyabiashara na wawekezaji wanaoanzisha biashara mpya nchini, ambapo kuanzia Julai, mwaka huu kwa kipindi cha miezi sita hawatakuwa wanalipa kodi ili kutoa mwanya kwa wafanyabiashara hao kujiandaa na kufanikisha vibali vingine kama leseni.Sura ya BajetiAlisema kwa kuzingatia shabaha, malengo pamoja na sera za bajeti kwa mwaka 2019/20, Sura ya Bajeti inaonesha kuwa jumla ya Sh trilioni 33.11 zinatarajiwa kukusanywa na kutumika katika kipindi hicho. “Jumla ya mapato ya ndani yatarajiwa kuwa shilingi trilioni 23.05 sawa na asilimia 69.6 ya bajeti yote,” alisema Dk Mpango.Alisema kuwa kati ya mapato hayo serikali inalenga kukusanya mapato ya kodi ya jumla ya Sh trilioni 19.10 sawa na asilimia 12.9 ya Pato la Taifa.Alisema mapato yasiyo ya kodi kwa mwaka 2019/20 yanatarajiwa kuwa Sh trilioni 3.18 na mapato kutoka vyanzo vya Halmashauri ni Sh. bilioni 765.5.Mikopo na misaada Dk Mpango alisema serikali inatarajia kukopa Sh trilioni 4.96 kutoka soko la ndani ambapo kati ya kiasi hicho, Sh trilioni 3.46 ni kwa ajili ya kulipia hatifungani na dhamana za serikali zinazoiva na kiasi cha Sh bilioni 1.5 sawa na asilimia moja ya Pato la Taifa ni mikopo mipya kwa ajili ya kugharamia miradi ya maendeleo.“Kwa lengo la kuongeza kasi katika utekelezaji wa miradi ya miundombinu, serikali inatarajia kukopa Sh trilioni 2.32 kutoka soko la nje kwa masharti ya kibiashara,” alisema.Aidha alisema Washirika wa Maendeleo wanatarajiwa kuchangia Sh trilioni 2.78 ambayo ni asilimia nane ya bajeti.“Misaada na mikopo hii inajumuisha miradi ya maendeleo Sh trilioni 2.31, mifuko ya pamoja ya kisekta Sh bilioni 199.5, misaada na mikopo nafuu ya kibajeti Sh bilioni 272.8,” alisema.Matumizi Dk Mpango alisema serikali inapanga kutumia Sh trilioni 33.11 kwa matumizi ya kawaida na maendeleo.Alifafanua Sh trilioni 20.86 zimetengwa kwa ajili ya matumizi ya kawaida ikijumuisha Sh trilioni 9.72 kwa ajili ya ulipaji wa deni la Taifa na Sh trilioni 7.56 kwa ajili ya mishahara.Aidha alisema Sh trilioni 3.58 ni kwa ajili ya matumizi mengineyo ikijumuisha Sh bilioni 460.5 kwa ajili ya matumizi yatokanayo na vyanzo vya ndani vya halmashauri.Alibainisha kuwa serikali imetenga fedha kwa ajili ya Uchaguzi wa Serikali za Mitaa mwaka 2019 na maandalizi ya Uchaguzi Mkuu wa mwaka 2020.“Matumizi ya maendeleo yanatarajiwa kuwa Sh trilioni 12.25 sawa na asilimia 37 ya bajeti yote ambapo kiasi cha Sh trilioni 9.74 ni fedha za ndani na Sh trilioni 2.51 ni fedha za nje,” alisema.Alisema kiasi cha Sh trilioni 2.48 ni kwa ajili ya mradi wa ujenzi wa Reli ya Kati ya Kisasa (SGR) Sh trilioni 1.44 ni kwa ajili ya Mradi wa Kufua Umeme Mto Rufiji, Sh bilioni 450 ni kwa ajili ya mikopo ya wanafunzi wa elimu ya juu.Alisema Sh bilioni 288 ni kwa ajili ya elimu bure. Aidha serikali imetenga jumla ya Sh bilioni 600 kwa ajili ya kulipa madeni yaliyohakikiwa ya watumishi, watoa huduma na makandarasi wa barabara, maji na umeme.Katika bajeti hiyo yenye sura mbili, moja ni ile inayoakisi uhalisia wa maisha ya Mtanzania kwa kufuta tozo 54 na hiyo ni matokeo ya siku chache zilizopita baada ya Rais John Magufuli kukutana na kufanya mazungumzo na wafanyabiashara Ikulu,Dar es Salaam na wao kueleza kero mbalimbali za tozo wanazokutana nazo.Aidha sura ya maisha ya wananchi kwenye bajeti hii ni pamoja na uamuzi wa serikali kufuta kodi ya ongezeko la thamani kutoka asilimia 18 hadi asilimia sufuri kwenye huduma za umeme unaouzwa kutoka Tanzania Bara kwenye Zanzibar.Dk Mpango alisema serikali inaona haja ya kuwainua wananchi wake na hususani wakulima na wajasiriamali wadogo ambapo kodi ya ongezeko la thamani imefutwa kwa vifaa vya kukaushia nafaka , ili kutoa unafuu kwenye gharama za kukausha nafaka kwa ajili ya kuzihifadhi na pia hatua hiyo itasaidia ukuaji wa kilimo cha mazao ya nafaka.Aidha kwenye sekta ya maji, mapendekezo ya bajeti ya mwaka 2019/2020 imegusa wananchi wa kawaida kwani imefuta pia ada ya matumizi ya maji kwa watumiaji wenye visima nyumbani ambayo ilikuwa ikitozwa kuanzia Sh 100,000 na kuendelea.Dk Mpango alisema kufutwa kwa ada hiyo kutasaidia wananchi wanaochimba visima vya maji kwa ajili ya matumizi binafsi nyumbani na kuwezesha upatikanaji wa maji hayo kwa gharama nafuu.Pia serikali imefuta kodi ya ongezeko la thamani kwenye makasha yenye majokofu yanayotumika kwenye kilimo cha kisasa cha mbogamboga kwa wakulima watakaoingiza makasha hayo nje kwa madhumuni ya kilimo tu.Kwenye sheria ya Usalama barabarani, serikali imeangalia kilio cha wananchi wengi kwa kuongeza muda wa leseni za udereva kutoka miaka mitatu ya sasa hadi kufika miaka mitano na hiyo inatokana na ukweli kwamba leseni hizo zimetengenezwa kwa uwezo wa kukaa hadi zaidi ya miaka 10.Kwa upande wa watoto, serikali pia imeona umuhimu wa watoto wengi kupata huduma bora za mavazi na kujisitiri kwa kufuta ushuru wa forodha kutoka asilimia 10 ya sasa hadi asilimia 0 kwenye malighafi ya kutengenezea taulo za watoto maarufu kama Baby Diapers kwa zile zinazotengenezwa nchini.“Watakaofaidika na hili ni viwanda vinavyozalisha bidhaa hizo hapa nchini na utaratibu utakaotumika katika kuagiza unafuu wa ushuru ni ule wa kuwapa unafuu wa ushuru wa forodha,”alisema Dk Mpango.Alisema kwenye sekta ya kilimo ambayo inaajiri asilimia kubwa ya wananchi nayo imeguswa kwa kufuta ushuru wa forodha kutoka asilimia 25 iliyokuwa ikitozwa awali kwenye vifungashio vya mbegu vinavyotumika na wazalishaji wa ndani.Akizungumzia kufutwa kwa tozo 54, Dk Mpango amefafanua kuwa upande wa Mamlaka ya Chakula na Dawa (TFDA) zimefutwa aina tofauti saba za kodi kero ikiwemo tozo ya ukaguzi wa maduka mapya ya samaki iliyokuwa ikitozwa Sh 50,000.Kwa upande wa Shirika la Viwango Tanzania (TBS), nao walikuwa na tozo kero ambazo ni kati ya hizo 54, na zilizofutwa ni tozo sita na baadhi yake ni tozo ya Sh 50,000 ya maombi ya alama ya ubora (TBS mark).Nyingine ni zile zilizo chini ya Mamlaka ya Maabara ya Mkemia Mkuu wa Serikali ambapo tozo 14 zimefutwa.Aidha msamaha wa kodi ya ongezeko la thamani uliokuwa ukitolewa kwenye taulo za kike umerejeshwa baada ya msamaha huo kutoonesha unafuu wa bei kwa walengwa, bali wanaonufaika ni wafanyabiashara.Pia serikali imepunguza ushuru wa forodha kutoka asilimia 100 hadi asilimia 35 kwa mwaka mmoja kwenye uagizaji wa sukari kutoka nje.Aidha kwa upande mwingine, ada ya leseni za udereva imeongezeka kutoka Sh 40,000 ya sasa hadi kufika Sh 70,000 kuanzia Julai Mosi mwaka huu, lakini hata hivyo uhai wa leseni ya udereva umeongezwa kutoka miaka mitatu hadi mitano.Kadhalika kwa pikipiki ya matairi matatu maarufu kama bajaj ada imeongezeka kutoka Sh 10,000 hadi Sh 30,000 na pikipiki kutoka Sh 10,000 hadi 20,000.Aidha kwa wapenda anasa ya bidhaa bandia za urembo nao wameongezewa ushuru ambapo nywele bandia zimewekewa ushuru kwa sasa kwa asilimia 25 kwa zile zinazotoka nje na asilimia 10 kwa zile zinazotengenezwa ndani ya nchi. Lengo la kuweka ushuru huo ni kuiwezesha serikali kupata mapato kwenye chanzo hicho kipya cha mapato."
0689b40d0a24ac5152e62aad9d112138e7aabe11," SERIKALI ya mkoa wa Pwani imeueleza ujumbe kutoka China kuwa Tanzania ni eneo zuri zaidi kwa uwekezaji kwa kuzingatia fursa zilizopo, amani na utulivu wa kisiasa na soko la uhakika hivyo wakiwekeza mitaji yao itakuwa salama na watapata faida.Mkuu wa Mkoa huo, mhandisi Evarist Ndikilo amesema mjini Kibaha kuwa, ujumbe huo wakiwemo viongozi wa serikali kutoka Jimbo la Hebei na viongozi wa wafanyabiashara wamefurahishwa na fursa za uwekezaji Pwani na wameahidi kutoa mrejesho baada ya muda mfupi ujao.Ujumbe huo leo umefika ofisini kwa Mkuu wa Mkoa wa Pwani na kuzungumza na uongozi wa mkoa huo kuhusu fursa zilizopo, taratibu za kuwekeza na namna wanavyoweza kufanya biashara nchini.“Tumewaambia nchi yetu ipo politically stable (kuna utulivu wa kisiasa), lakini pia ni nchi ambayo tuna amani kabisa kwa maana hiyo basi hata mitaji yao wakiwekeza hapa basi hiyo mitaji inaweza ikalindwa” amesema Ndikilo wakati aanazungumza na waandishi wa habari.Baada ya ujumbe huo kuzungumza na uongozi wa mkoa, mhandisi Ndikilo aliutembeza kwenye mabanda ya maonesho ya pili ya viwanda mkoa wa Pwani.Uongozi wa mkoa umewaeleza wageni hao kuwa, Pwani ni eneo sahihi kuwekeza kwa kuwa, pamoja na mambo mengine ipo jirani na Dar es Salaam hivyo wana uhakika wa soko la watu takribani milioni tano na pia wanaweza kuuza bidhaa nje ya nchi.“Ni rahisi kusafirisha kwa bandari ipo Dar es Salaam pale, lakini kuna uwanja wa ndege upo vizuri kabisa, lakini pia tuna SGR tunajenga lakini pia unaweza ukazalisha na ukapeleka kwenye mikoa ya jirani kwa sababu barabara zote zinapita katika mkoa wetu wa Pwani lakini pia unaweza uka-export (ukauza nje ya nchi) kwenye nchi za jirani kama Afrika Mashariki na kati” amesema Ndikilo.Kwa mujibu wa kiongozi huyo hadi sasa Pwani kuna uwekezaji wa viwanda vitatu kutoka jimbo la Hebei na ujumbe huo umeahidi kuendelea kuwekeza mkoani humo na Tanzania kwa ujumla."
06bc918b17a76ca6f18a3341f7da78d1fd02a326," SERIKALI imempongeza na wadau mbalimbali wa soka wamempongeza mshambuliaji wa Kimataifa wa Tanzania, Mbwana Samatta baada ya kusaini mkataba wa miaka minne na nusu kuichezea klabu ya Aston Villa inayoshiriki Ligi Kuu ya England na kuwaomba Watanzania kumuombea ili afanikiwe zaidi.Kauli hiyo ilitolewa jana na Waziri wa Habai, Utamaduni, Sanaa na Michezo, Dk Harrison Mwakyembe akisema serikali imefurahi kama Watanzania wote walivyofurahi na kumpongeza Samatta kwa juhudi zake kwani hajabahatisha ila kwa nidhamu ya hali ya juu inawakwamisha vijana wengi wa Kitanzania.“Hakika serikali imefurahi kama Watanzania walivyofurahi, tunampongeza Samatta kwa juhudi zake, najua hakubahatisha ila kwa nidhamu yake ya hali ya juu ndio imemfikisha hapo, kitu ambacho kinawakwamisha vijana wengi wa Kitanzania,” alisema Dk Mwakyembe.Pia aliwataka Watanzania kumwombea Samatta ili afanye vizuri kwanza, kwani alipofikia sio kilele cha mafanikio kuliko kukimbilia na kusema ajengewe sanamu “Watu wasikimbilie masuala ya sanamu, tumuombee afanye vizuri kwanza, hata tukijenga sanamu lakini asipofanya vizuri Aston Villa haitaleta maana, alipofika Samatta sio kilele cha mafanikio tunataka awe Messi wa Dunia nyingine,” alisema Mwakyembe.Baada ya kusaini mkataba wa miaka minne na nusu kuchezea timu hiyo yenye maskani yake Birmingham, Samatta aliandika kwenye ukurasa wake wa Twitter kuwa ilikuwa ndoto, lakini Aston Villa imeifanya iwe kweli.“Yote ilikuwa ndoto, asante @avfcofficial kuifanya iwe kweli, Sasa ni wakati wa kutoa 100% kwa timu yangu,”.Aliandika Samatta anayetumia @Samagoal77_. Mbali na pongezi za serikali pia Shirikisho la Soka Tanzania (TFF) lilimtakia kila la heri nahodha huyo wa Taifa Stars katika timu yake mpya ya Aston Villa na kusema wana imani ataendelea kufungua milango kwa wachezaji wengine wa kitanzania katika mpira wa miguu.“Hatua hiyo sio kuwa itamsaidia yeye tu bali itasaidia pia katika timu ya Taifa pale atakaporudi kuitumikia pia tunaamini kauli mbiu yake ya haina kufeli ataendelea kuipigania na kufikia lengo,” alisema Ndimbo.Pia alisema wanamtakia heri katika majukumu yake mapya Aston Villa na kuendelea kuipeperusha vema bendera ya Taifa la Tanzania. Katika upande mwingine watu mbalimbali na taasisi zimempongeza kwa hatua aliyofikia na kutoa maoni kwa serikali.Mohammed Samatta ambaye ni kaka Samatta, amesema kutokana na hatua aliyopiga mdogo wake kwenye soka, kama atapewa heshima ya kujengewa sanamu au mtaa kupewa jina lake, atakuwa amestahili.Victor Wanyama wa Kenya anayecheza Tottenham Spurs ya England aliandika katika ukurasa wake wa Twitter:”Hongera sasa kaka Samatta na karibu kwenye premier league nakutakia kila lenye heri unapoanza maisha mapya.Klabu ya Simba nayo ilimpongeza ”Hongera sana Mbwana Samatta kwa hatua kubwa, ambayo umepiga kwenye maisha yako ya soka. Wanasimba tunakutakia kila la heri kwenye timu yako mpya ya Aston Villa. NguvuMoja,”Nayo klabu ya Yanga imempongeza Samatta kwa kuwa balozi mzuri wa soka la Tanzania na kumtakia heri katika majukumu yake hayo mapya katika klabu hiyo. Pia mshambuliaji Emanuel Okwi alimpongeza Samatta pamoja na Chama cha Demokrasia na Maendeleo (Chadema) kimempongeza kwa kufanikiwa kuwa mchezaji wa kwanza kutoka Tanzania kucheza Ligi Kuu England kwa mkataba wa miaka minne na nusu.“Chadema inamtakia kila la heri Samatta ili mafanikio yake ya kucheza kwenye mojawapo ya Ligi kubwa duniani yawe chachu na hamasa kubwa ya kuongeza mori na bidii ya kusonga mbele zaidi, kwake yeye na wachezaji wa Kitanzania, wanaocheza ndani na nje ya nchi yetu.”“Tunatoa wito kwa serikali kuitumia milango ambayo itakuwa imefunguka au fursa zilizotengenezwa kupitia Samatta kusajiliwa na Aston Villa,” ilisema Chadema.Samatta amesajiliwa na Aston Villa kwa mkataba wa miaka minne na nusu na ataitumikia klabu hiyo hadi Juni, 2024 kwa ada ya Pauni milioni 8.5 na baada ya kutambulishwa alisema kwake ina maana kubwa kwani Tanzania wanapenda kuangalia ligi kuu ya England.“Kwangu mimi ina maana kubwa sana, nchini Tanzania watu wanapenda soka na wanapenda kuangalia Premier League. Itakuwa ni kipindi ambacho Watanzania wanakwenda kumuangalia mchezaji wao akiichezea Aston Villa”, alisema Samatta katika mahojiano yake ya kwanza na mtandao wa klabu hiyo. Samatta akiwa KRC Genk ya Ubelgiji, alicheza mechi 191 akifunga mabao 76 na kutoa ‘assist’ 20.Watanzania watarajie kumwona Samatta kuanzia wikiendi hii katika michezo ifuatayo ya Ligi Kuu ya England, Aston Villa dhidi ya Watford, Leicester City, Bournemouth, Tottenham Hotspurs , Southampton, Sheffield United, Chelsea, Newcastle United, Wolverhampton na Liverpool.Aston Villa inashika nafasi ya 18 katika msimamo wa Ligi Kuu ya England ikiwa imeshinda mechi sita, imefungwa mechi 13 na sare nne, na inapigania kutoshuka daraja."
07556b566255f261f362d7b6dd317cf7c8722507," Mkurugenzi wa Halmashauri ya Jiji la Arusha, Juma Idd wakati alipokuwa akizungumza katika kikao cha baraza la madiwani.Alisema wanasiasa wana nafasi kubwa ya kuhamasisha wawekezaji katika maeneo hayo yakiwemo eneo la Kaloleni na Themi jijini hapa.Alisema katika maeneo hayo kulikuwa na nyumba zilizobomolewa kupisha ujenzi wa vitega uchumi mbalimbali.Alisisitiza kwamba maeneo hayo hayatatolewa kinyemela.Aidha Mkurugenzi huyo aliwataka madiwani kwa kushirikiana na viongozi wa kata zao kusimamia kikamilifu na kuzuia maambukizi ya ugonjwa wa kipindupindu unaosababishwa na uchafu wa mazingira.Meya wa Jiji la Arusha, Calist Lazaro alisema halmashauri hiyo imewaelekeza wataalamu wake kuja na miradi michache ambayo inatekelezeka kwa wakati. Alisema hivi sasa hawatakuwa na miradi mingi ambayo mwisho wa mwaka haimaliziki."
075bbea3663e0db97fcd4a2687ef2d47236dac28," JESHI la Polisi Kanda Maalum ya Dar es Salaam, imesema uhalifu kwa ujumla umepungua kwa asilimia 1.4 kutoka matukio 34,998 mwaka 2017 hadi matukio 34,518 mwaka huu sawa na upungufu wa matukio 480.Aidha, matukio makubwa yaliyoripotiwa katika jeshi hilo mwaka huu ni 3,231 ukilinganisha na matukio ya mwaka jana, ambayo ni 4,086 sawa na upungufu wa matukio 855 ikiwa ni sawa na asilimia 21. Pia jeshi hilo limekusanya zaidi ya Sh bilioni 29.3 za faini ya makosa 762,710 ya usalama barabarani kwa mwaka huu.Akizungumza na waandishi wa habari jana jijini Dar es Salaam, Kamanda wa Polisi Kanda hiyo, Lazaro Mambosasa alisema kuwa mkoa wa Kipolisi unaoongoza kwa matukio ya uhalifu kwa mwaka huu ni Kinondoni yenye matukio 15,502, ikifuatiwa na Ilala matukio 10,040 na Temeke yenye matukio 8,969. Mambosasa alisema kuwa matukio ya jinai yaliyoripotiwa kwenye kanda hiyo ni kwamba matukio ya unyang’anyi wa kutumia silaha yamepungua kutoka 31 mwaka jana hadi sita mwaka huu sawa na asilimia 81, matukio ya unyang’anyi kwa kutumia nguvu pia yamepungua kutoka 140 hadi 57 sawa na asilimia 59.3.‘’Matukio ya uvunjaji kwa mwaka 2017 yalikuwa 1,150 lakini yamepungua hadi kufikia 885 sawa na asilimia 23, wizi wa magari umepungua kutoka 69 hadi 42 sawa na asilimia 39.1, wizi wa pikipiki umepungua kutoka 538 hadi 455 sawa na asilimia 15.4 na wizi wa mifugo umeongezeka kwa matukio mawili kwa maana mwaka 2017 yalikuwa 46 na mwaka huu 48,’’ alisema Kamanda Mambosasa. Pia alisema matukio ya mauaji yamepungua kutoka 77 mwaka jana hadi 66 mwaka huu na kwamba inajumuisha upatikanaji wa miili ya watu waliokutwa wamekufa katika ufukwe wa Coco, hivyo upungufu huo ni sawa na asilimia 21.Alisisitiza ubakaji umepungua kutoka matukio 324 mwaka jana hadi kufikia matukio 252 mwaka huu sawa na asilimia 22.2, ulawiti umepungua kutoka matukio 107 hadi 85 ambayo ni sawa na asilimia 20 huku matukio ya wizi wa watoto yakipungua kutoka matukio sita hadi matano. Pamoja na hayo, matukio ya kutupa watoto yamepungua kutoka 10 hadi sita ikiwa ni sawa na asilimia 40 na matukio ya kudhuru binadamu hayakuwepo kabisa ikilinganishwa na mwaka jana ambapo kulikuwa na matukio matatu. ‘’Kipindi cha Januari hadi Novemba mwaka huu majambazi sugu nane walikamatwa kutokana na makosa ya unyang’anyi wa kutumia silaha, nguvu uvunjaji na wizi wa magari,’’ alisema.Kwa upande wa makosa ya usalama barabarani, Kamanda Mambosasa alisema kutokana na kupungua kwa makosa hayo, kumesaidia kupungua kwa ajali ukilinganisha na mwaka jana. Kuhusu mwaka mpya Mambosasa alisema wamejipanga kuhakikisha wakazi wa mkoa huo wanasherehekea sikukuu za Mwaka Mpya kwa amani na usalama kuanzia wakati wa ibada hadi kurudi majumbani mwao. ‘’Ni marufuku kuchoma matairi kwani hatutawavumilia vitendo hivi vikiendelea hivyo mnapaswa kujiepusha kwa sababu tutawakamata.Ni marufuku kufunga barabara kwa moto wala kutumia milipuko yoyote kwani hairuhusiwi,’’ alisema Mambosasa. Alifafanua kuwa zipo baadhi ya hoteli za nyota tano, ambazo zimeruhusiwa kupiga fataki kwa sababu kuna wageni wenye utamaduni huo na kuonya kutopiga fataki zenye vishindo vya mabomu. Alisema fataki zinazopaswa kupigwa na wamiliki wa hoteli hizo ni zile nyepesi zisizoleta mshituko kwa wananchi, ambazo zitapigwa kwa dakika tano na kwamba tayari wameagiza wakaguzi kuhakikisha wanafuatilia suala hilo ili kutokiuka masharti waliyopewa."
07ad07b3e6307bc93b4abf80011e4630058b665e," WATENDAJI wa Wizara ya Kilimo, Maliasili, Mifugo na Uvuvi wametakiwa kushughulikia na kuratibu maliasili zilizomo nchini, ikiwamo uchimbaji wa mawe na kokoto kudhibiti mwenendo wa rasilimali hizo.Hayo yalisemwa na Waziri wa Kilimo, Maliasili, Mifugo na Uvuvi, Mmanga Mjengo Mjawiri wakati akizungumza na watendaji wa wizara hiyo na kutembelea mashimo ya uzalishaji wa mawe na kokoto.Mjawiri amesema imebainika hakuna usimamizi mzuri wa kazi za uchimbaji wa rasilimali ya mawe na kokoto katika machimbo yanayomilikiwa na serikali.Aidha, amesema hivi sasa baadhi ya machimbo yanayomilikiwa na serikali yamechukuliwa kiholela na watu binafsi kwa kujimilikisha.“Tumebaini kwamba hakuna usimamizi mzuri wa uchimbaji wa rasilimali ya kokoto na mawe katika machimbo ya serikali.....yapo baadhi yanamilikiwa na watu binafsi kwa kujimilikisha,” amesema.Mjawiri alipata nafasi ya kuyatembelea machimbo ya mawe na kokoto Kibele Wilaya ya Kati Unguja pamoja na Kitumba na kujionea uharibifu mkubwa wa rasilimali hiyo.Mapema Mkurugenzi wa Maliasili Zisizorejesheka, Soud Mohamed alisema tayari machimbo ya rasilimali ya mawe na kokoto yameanza kuhakikiwa kwa ajili ya kuyatambua rasmi.Alikiri kuwepo kwa tatizo la watu binafsi kujimilikisha machimbo ya rasilimali ya mawe na kokoto kinyume na sheria na njia pekee ya kuepukana na tatizo hilo ni uhakiki.“Mchakato wetu ni kufanya uhakiki wa machimbo yote yaliopo Unguja na Pemba na kuyatambua ili kuwepo mfumo na utaratibu unaofahamika kwa mujibu wa sheria,” alisema.Katibu Mkuu Wizara ya Kilimo, Maliasili, Mifugo na Uvuvi, Mariyam Abdalla Juma alisema kitendo cha wizara kushindwa kuyatambua machimbo hayo kumechangia kuwepo uharibifu wa mazingira na serikali kukosa mapato.“Tunakosa mapato kutokana na kushindwa kuhakiki machimbo ya rasilimali ya mawe na kokoto huku watu wengine wakijimilikisha kinyume na sheria,” alisema."
07e372ce107507e12c04bcc938f1014a190c4912," Hayo yalielezwa wakati wa kuwasilisha matokeo ya utafiti kuhusu namna familia za wakulima wadogo, zinavyosimamia mapato yao na kukabili matatizo mbalimbali ya kifedha.Utafiti huo ulifanywa na Taasisi ya kimataifa ya ushirikishwaji wa kifedha (CGAP) ikishirikiana na Mfuko wa kuendeleza sekta ya fedha Tanzania (FSDT).Mkuu wa Kitengo cha Kilimo na Huduma za Fedha wa FSDT, Mwembeki Baregu, alisema jana kuwa kutokana na wakulima wengi kutotumia simu za mkononi kwa manufaa ya kiuchumi, wameamua kuzishirikisha kampuni za simu kwenye mjadala wa kujadili matokeo hayo ya utafiti ili waeleze namna gani watawasaidia wakulima wajue umuhimu wa kusaka masoko kwa kutumia simu za mkononi."
07e92959da333f858fffbcb3d9598ccfe7d2da34," Mfumo huo wa kielektroniki ni maelekezo ya serikali kuzitaka halmashauri kuacha mfumo wa zamani wa ukusanyaji wa mapato na kuanza kutumia njia ya kielektroniki ambayo imeunganishwa na mifumo ya benki ya NMB.Akizungumza Dar es Salaam, Mkurugenzi wa benki hiyo, Ineke Bussemaker, alisema mfumo huo umeanza kwa majaribio katika Jiji la Arusha na umeonesha mafanikio makubwa katika ukusanyaji wa mapato kutoka Sh bilioni 1.2 katika mapato ya robo ya nne ya mwaka jana 2015 hadi kufikia Sh bilioni 2 robo ya kwanza ya mwaka 2016.Alisema mpaka sasa NMB imefanikiwa kuunganisha mfumo huo wa kielektroniki katika halmashauri 86 na unatarajia kufikia halmashauri zote nchini.Kwa upande wake, Mkurugenzi wa Halmashauri ya Jiji la Arusha, Juma Iddy, alisema mfumo huo ni bora kwani umeweza kuwasaidia wafanyabiashara wengi katika Mkoa huo na umesaidia kuongezeka kwa mapato."
07ea328f3b14346960dc9ee5be834753bb1261e7," UTAFITI mpya uliofanywa na watafi ti wa Mambo ya Kale wa Chuo Kikuu cha Dar es Salaam (UDSM) umebaini Chifu wa Wahehe, Mkwavinyika Munyigumba Mwamuyinga Mtwa Mkwawa, hakujinyonga kama vitabu vingi vya historia vinavyoeleza, bali alijiua kwa kujipiga risasi.Matokeo ya utafiti huo, yalitangazwa kwa mara ya kwanza mjini Iringa juzi kwenye Kongamano la Maonesho ya Utalii ya Karibu Kusini, lililofanyika Chuo Kikuu cha Iringa.Watafiti hao wamethibitisha kupatikana kwa ganda la risasi, ambalo pia linadhihirisha aina ya bunduki aliyotumia chifu huyo kujiua katika eneo la Mlambalasi , alikokuwa ameweka maficho yake, wakati akipigana vita vya msituni dhidi ya wakoloni wa Kijerumani, zaidi ya miaka 100 iliyopita.Akitangaza matokeo ya utafiti huo, mmoja wa watafiti hao, Dk Frank Masele alisema utafiti wao umebaini Chifu Mkwawa alijiua kwa kutumia bunduki aina ya Mauser iliyotengenezwa Ujerumani mwaka 1871.Alisema bunduki hiyo ni moja ya silaha zaidi ya 300, alizokuwa ameziteka kwa Wajerumani hao katika mapambano makali, yaliyofanyika katika eneo la Lugalo wilayani Kilolo. Katika vita hiyo ya mwaka 1891, askari wa Ujerumani zaidi ya 300 akiwemo Kamanda wao, Emil Von Zelewski walipoteza maisha, kabla Chifu huyo wa Wahehe hajakimbilia Mlambalasi, alikojiua ili kukwepa kukamatwa na kuuawa na wakoloni hao.“Tulichimba katika eneo ambalo Chifu Mkwawa alikutwa na wakoloni hao akiwa amekufa huku nusu ya mwili wake ukiwa kwenye moto na ndipo tulipokuta ganda la risasi iliyotumika kwenye aina hiyo ya bunduki,” alisema.Dk Masele alisema utafiti huo, umesaidia kudhihirisha dhamira aliyokuwa nayo Chifu Mkwawa kutoka kwa wasaidizi na wasimulizi wake ya kutaka kujiua, kabla ya kukamatwa na wakoloni hao na kwamba wanaotaka kuthibitisha ukweli huo, watembelee Makumbusho ya Kalenga palipohifadhiwa fuvu lake.“Ukifika Kalenga utakuta fuvu lake lina tobo katikati, tobo hilo lilisababishwa na risasi hiyo. Wakati akijiua, historia inasema kulikuwa na moto pembeni yake aliouchoma kwa makusudi ili ateketee katika moto huo baada ya kuuangukia,” alisema.Alisema ganda hilo walilipata sehemu ambayo limechanganyika na majivu, jambo linalowafanya waamini kwamba ndilo linalohusika na kifo chake, kwasababu limepatikana eneo la tukio na lina alama inayoonesha lilipata mlipuko kwa maana risasi yake ilitumika.Alisema haikuwa rahisi kwa Wajerumani, waliokuta sehemu ya mwili wa Chifu huyo ukiendelea kuteketea kwa moto, kuona ganda hilo kwa sababu lilidondokea katika moto huo. Alisema utafiti huo ulioanza mwaka 2008, uliwawezesha kupata ganda hilo Agosti 8 mwaka 2010.“Baada ya kulifanyia utafiti na maeneo mengine ambayo yana historia ya moja kwa moja na Mkwawa kama vile ngome ya Kalenga na eneo la Lugalo, tumejiridhirisha kuwa ganda hilo ni ushahidi pekee unaojihusisha na kifo chake,” alisema.Alisema wajibu wa serikali kwa sasa ni kuamua kama historia hiyo iandikwe upya, kwani vitabu vingi havikuandika vizuri tukio la mwisho la Chifu huyo, ikiwemo vita baina yake na Wajerumani hao katika eneo hilo la Lugalo. Mwakilishi wa familia ya Chifu Mkwawa, Fatuma Mkwawa, alisema ziko taarifa nyingi kuhusu Mkwawa zilizohifadhiwa na familia, lakini baadhi ya waandishi wa vitabu vyake wamezikosa, kwa sababu hawakuwashirikisha.“Kama tutashirikiana familia, watafiti, idara ya mambo kale, maliasili na utalii, kwa pamoja tunaweza kuandika upya na vizuri historia ya Mkwawa ambayo sehemu yake kubwa iliandikwa na watu wa nje na kusababisha ukosekane uhalisia fulani,” alisema.Aliomba serikali na wadau wengine, kulijenga upya jengo lililotumika kama ngome ya Chifu huyo katika Kijiji cha Kalenga, ili simulizi yake isaidie kuonesha uhalisia uliokuwepo badala ya maneno."
07ec88b88bba066163e7aa27228b6263ee506390," OMBAOMBA 43 wamekamatwa na katika Mkoa wa Mjini Magharibi na kati yao 13 wanatoka Tanzania Bara na kazi ya kuwarudisha makwao ikianza.Mkuu wa Mkoa wa Mjini Magharibi, Ayoub Mohammed Mahmoud alisema hayo wakati akizungumza na ombaomba hao waliokusanywa pamoja ili kubaini undani wao na kuwarejesha makwao.Alisema kazi ya kuwatafuta na kuwabaini ilianza baada ya ombaomba hao kuenea kwa kasi katika viunga vya Mkoa wa Mjini Magharibi. Baadhi yao walionekana kukaidi maagizo mbalimbali yaliyotolewa hapo awali na uongozi wa mkoa huo ya kuacha shughuli hiyo. Mahmoud alisema kazi ya kuwakusanya ombaomba katika mkoa wake, imefanikiwa na kusisitiza shughuli hiyo haikubaliki katika maeneo hayo. Alisema mtu yeyote atakayekamatwa akifanya shughuli hiyo, hatua za kisheria zitachukuliwa dhidi yake.Alisema Serikali ya Zanzibar inaendelea kuwajengea mazingira bora wananchi wake ikiwemo kuimarisha ustawi wa jamii, hivyo si vyema baadhi ya wananchi kufanya mambo yasiyokubalika. Mkuu wa Mkoa alisema uchunguzi uliofanywa, umebainisha kuwepo kwa baadhi ya watu wanaoleta watu kufanya biashara hiyo kutoka maeneo mbali mbali kwa lengo la kujipatia kipato.Kwamba jambo hilo ni kinyume na utaratibu wa sheria za nchi. Pia alisema tabia hiyo inaharibu mila na utamaduni wa Kizanzibari. Mapema akizungumza katika mkutano huo, Mkurugenzi Ustawi wa Jamii na Idara ya Wazee, Wahida Maabadi alisema tabia ya kuombaomba inatia aibu serikali, kwani imekuwa ikijitahidi kuandaa mazingira mzuri ya kusaidia watu wasiojiweza na wenye mahitaji maalum.Baadhi ya ombaomba hao, wengi wao wakiwa wanawake, walieleza kuwa hali duni, kukosa msaada na ugumu wa maisha, ndivyo vinachangia wao kufanya kazi hiyo. Waliomba radhi uongozi wa serikali ya Mkoa wa Mjini Magharibi na kuahidi kutoendelea na jambo hilo."
081412e435970d66e6a60e9406148323605d7171," Wakizungumza jana asubuhi walipowasili katika Uwanja wa Ndege wa Kimataifa wa Julius Nyerere (JNIA) kutoka katika ziara hiyo ya masomo, viongozi hao walisema mafanikio ya uchumi wa gesi, yatapatikana ikiwa Watanzania watashirikiana na serikali, kuhakikisha wanafikia uchumi wa gesi asilia.Katika kushirikiana huko, viongozi hao wamewataka wananchi kuepuka migogoro isiyo na tija huku wakitumia wakati uliopo vizuri kujiandaa na uchumi huo. Lini, maandalizi?Wameeleza kuwa licha ya kuwa gesi itachukua muda mrefu kuanza uzalishaji, ni vema Watanzania wajipe muda bila kuwa waoga kukopa, kujifunza pamoja na kuhamasisha wanafunzi kusoma masomo ya sayansi pamoja na kujiunga na vyuo vya ufundi.Makamu wa Askofu wa Kanisa la Anglikana, ambaye ni Askofu wa Kanisa hilo Dayosisi ya Newala, Mtwara, Oscar Mnung’a alisema ni lazima wananchi wakubali kupokea uchumi huo mpya kwa kujifunza, na kujiandaa kukopa ili kuwekeza katika uchumi huo.“Ili tufikie malengo, tujifunze na tusikubali migogoro isiyo na tija huku tukishirikiana na Serikali kwa kila mmoja kuwa na bidii na juhudi kwani katika nchi hiyo (Thailand), hawana rasilimali kama zilivyo nchini lakini wamefanikiwa kwa kiasi kikubwa,” alisema Askofu Mnung’a.Wazawa/wageni Askofu Mnung’a alitaka wananchi washirikiane na Serikali katika kutunga sera zitakazosaidia kuwezesha wageni wakati wa maandalizi, ili washiriki kusaidia nchi kufikia malengo hayo na baadaye uchumi ushikiliwe na wazawa kama walivyofanya wananchi wa Thailand.Mhadhiri Mkuu wa Chuo Kikuu cha Stella Maris, Padri Dk Aidan Msafiri, alisema wakiwa nchini humo wamejifunza kuwa kufikia uchumi wa gesi inachukua muda mrefu, na ni lazima gesi isafirishwe kwa kutumia mabomba jambo lililosaidia nchi ya Thailand asilimia 98 kuwa na nishati ya umeme.Shekhe wa Mkoa wa Mtwara, Nurdin Mangochi, alisema wananchi wanatakiwa kuelimishwa na kupata muda wa kujiandaa kwa kutumia vizuri rasilimali watu na ardhi.Mjumbe wa Halmashauri Kuu ya Baraza Kuu la Waislamu Tanzania (BAKWATA), Mohamed Sinani, alisema jambo kuu lililofanikisha Thailand kupata neema ya gesi, ni kuwekeza zaidi katika amani pamoja na kupanga mipango ya maendeleo na kuitekeleza.Alisema baada ya kupata gesi, hawakubweteka bali walipanga mikakati ya kuongeza viwanda na kuzalisha zaidi pamoja na kuendelea na utafiti mbalimbali uliowasaidia kutumia upepo na vyanzo vingine kuzalisha umeme.Naye Kiongozi wa Serikali katika msafara huo, Mkuu wa Wilaya ya Kilwa, mkoani Lindi, Abdallah Ulega, alisema wanatarajia viongozi wa dini kuwaeleza waumini wao kuwa gesi duniani kote husafirishwa kwa kutumia mabomba, husaidia kukopa fedha na kushirikisha nchi nyingine katika kupata utaalamu.Alisema wamejifunza kuwa awali Thailand walitumia wataalamu wa kigeni kutoka Ufilipino na baadaye sera yao ililazimisha wenyeji washirikishwe, baada ya kujifunza utaalamu baada ya kusisitiza kujifunza masomo ya sayansi pamoja na vijana wengi kujiunga na chuo cha ufundi.Ulega alisema ikiwa hayo yatafanikiwa Tanzania, mafanikio yatapatikana mapema kuliko ilivyokuwa kwa Thailand, kwani walianza kuona mafanikio baada ya miaka 40 tangu wagundue gesi, wakati Tanzania ugunduzi wa gesi ulikuwa 2006, lakini mafanikio tayari yameanza kuonekana, ikiwemo matumizi ya magari kwa gesi na mengineyo."
08275ea9ddafd22b968c99f94db32c366a9b94d8," KAMPUNI ya MultiChoice imetangaza kuonesha michezo yote ya michuano ya Afcon 2019 itakayoanza kesho nchini Misri.Akizungumza katika chumba cha habari cha HabariLeo, mwakilishi wa DSTV, Shumbana Walwa amesema matangazo ya michuano hiyo yatakuja mubashara kwa lugha ya Kiswahili katika michezo yote 52 ya michuano hiyo.Amesema mechi hizo zitarushwa na baadhi ya wadau na wachambuzi wa michezo nchini, akiwemo Salama Jabir, Edo Kumwembe, Ibrahim Masoud na wengineo.Taifa Stars itacheza mchezo wa ufunguzi Jumapili dhidi ya Senegal na itacheza mchezo wa pili dhidi ya Algeria na kumaliza na majirani zao timu ya Taifa ya Kenya, Harambee Stars.Wakati joto likiwa linapanda huku ikiwa imebaki siku moja kabla ya michuano ya AFCON kuanza, baadhi ya timu tayari zimekamilisha maandalizi yake kwa ajili ya kuhakikisha zinafanya vizuri katika michuano hiyo.Timu ya Taifa, Taifa Stars ilicheza michezo miwili ya kujipima nguvu kuelekea michuano hiyo mikali zaidi Afrika, mchezo wa kwanza dhidi ya Misri ilipoteza kwa goli 1-0 na kutoa sare ya 1-1 dhidi ya Zimbabwe.Michezo hiyo imekuwa sehemu nzuri kwa timu hiyo kuelekea michuano hiyo ambayo walifuzu kwa mara ya kwanza tangu miaka 39 iliyopita baada ya kuifunga timu ya Taifa ya Uganda.Timu hiyo iliondoka wiki iliyopita kuelekea Misri ambapo maandalizi ya michuano hiyo yamekamilika huku mchezo wa ufunguzi ukiwa Misri dhidi ya Zimbabwe Ijumaa saa nne usiku."
0890a8acfb73d35080feb74458c9792b1d57fe6f," WAZIRI wa Nishati, Dk Medard Kalemani amesema ujenzi wa mradi wa kuzalisha umeme wa megawati 2,115 kwa kutumia maporomoko ya maji ya Mto Rufi ji (Stiegler’s Gorge) umean- za kwa kasi kubwa.Amesema mradi huo unaotekelezwa na Kampuni ya ubia ya Arab Contractors na Elsewedy Electric za Misri umeanza kwa kasi baada ya vifaa vyote husika kufikishwa eneo la mradi. Waziri Kalemani alisema hayo juzi baada ya kutembelea ujenzi wa mradi huo mkubwa na kujionea jinsi ulivyoanza kwa kasi kwa vifaa vyote atakavyotumia mkandarasi wa ujenzi kuwasili.“Kila kitu kipo eneo la mradi na hatua ya ujenzi inaendelea na umeanza kwa kasi, wakandarasi wapo eneo la mradi na wasimamizi ambao ni wazawa...kulingana na matayarisho ya mkandarasi alivyonipitisha hatua ya ujenzi sasa zinaenda kutekelezwa kwa vile mabuldoza na matingatinga na magari yapo eneo la mradi, na kazi hii itakamilika kama ilivyopangwa Juni mwaka 2022,” alisema. Waziri Kalemani alisema wakandarasi walio eneo la mradi wanasema hawana vikwazo na wanaendelea na ujenzi wa mradi huo.Aliitaka kampuni ya ubia inayojenga mradi huo kutoa kipaumbele cha kutumia wataalamu wa ndani wenye uwezo katika shughuli mbalimbali za ujenzi wa mradi huo mkubwa nchini. Aliwataka wakandarasi wanao- jenga kingo ya kuzuia maji katika mradi huo wa aina yake nchini kujenga kwa kutumia muda mfupi ili waweze kumaliza ujenzi huo na kuendelea na hatua nyingine za ujenzi huo. “Ujenzi wa kingo ya kuzuia maji mkandarasi alipanga kutumia miezi 12 lakini tumemwomba ajenge ndani ya miezi tisa au 10 ili kutoa fursa ya kuendelea na kazi nyingine kwani wafanya kazi 420,” alisema.Pamoja na hayo, Waziri Kale- mani aliwaagiza wakandarasi wa kampuni inayojenga mradi huo kutumia vifaa vya ujenzi ambavyo vinapatikana ndani ya nchi isipokuwa vile visipopatikana hapa nchini. “Hili ninarudia wakanda- rasi wa mradi hakikisheni vile vifaa vya ujenzi vinavyopatikana nchini kama nondo, saruji na bati isipokuwa ambavyo havipatikani kulinda viwanda vya ndani,” alisema.Kwa upande wake, Mkuu wa Wilaya ya Morogoro, Regina Chonjo aliwataka vijana kujitokeza kupata ajira katika mradi huo na wawe waaminifu wakati wa ujenzi wa mradi huo. “Miradi mingi mikubwa inayoendelea kumejitokeza wizi wa vifaa na mafuta unaofanywa na Watanzania wasio waaminifu,” alisema Chonjo na kuongeza vijana 400 waliojiunga na jeshi la akiba ndio watapewa kipaumbele katika mradi huo ili wawe ni walinzi kuona mradi hauhujumiwi kwa namna yoyote ile,” alisema.Mkataba wa mradi huo uliosainiwa Desemba mwaka 2018, ni wa Sh trilioni 6.5 na utatekelezwa kwa miezi 36 kupitia Kampuni ya ubia ya Arab Contractors na Elsewedy Electric kutoka nchini Misri.Katika kuhakikisha mradi huo unapewa msukumo mkubwa, Oktoba 4, mwaka 2018, Waziri Mkuu, Kassim Majaliwa alitembelea na kukagua maendeleo ya mradi na alimtaka kila mmoja aliyepewa jukumu la kusimamia mradi huo ahakikishe anawajibika kikamilifu ili mradi huo ufanikiwe."
08df63a437025893af3ef60b87a702ad20dac5a3," KOCHA wa Senegal, Alliou Cisse amesema timu yake itazoea mechi hadi mechi kwenye michuano ya Afcon akiwa na lengo la kufanya vizuri kuliko michuano ya mwisho iliyofanyika Gabon mwaka 2017, ambapo Senegal iliishia robo fainali.Cisse ni miongoni mwa makocha wachache wanaoonekana kwenye michuano hiyo mfululizo kuanzia ile iliyopita. Simba wa Teranga wamepangwa kundi C pamoja na Algeria, Kenya na Tanzania.Akizungumzia nafasi yake kwenye kundi hilo, Cisse alisema kundi liko sawa. “Ni kundi lililo sawa kwa timu yangu, kwa sasa hakuna timu ndogo au kubwa. Timu zote zilizofuzu zitakuwa Misri kupambana na kujaribu kupata matokeo mazuri.” “Tutakuwa na Algeria sio ngeni kwenye michuano hii, pia kuna Kenya na Tanzania. Hatuzidharau Kenya na Tanzania kutokana na hali zao, tunatakiwa kujiandaa vizuri kushindana.”Mechi yake na Algeria itakuwa ya tatu mfululizo, amejiandaa vipi? “ Ni mara ya tatu tunacheza na Algeria kwenye hatua ya makundi. Tulicheza 2015 (Equatorial Guinea), 2017 (Gabon), na sasa Misri, ni historia ndefu kwa timu hizi Algeria imebadilika tangu kuwasili kwa Djamel Belmadi, ambaye ni rafiki yangu, tumekuwa pamoja majirani Paris itakuwa mechi nzuri.”Senegal na Algeria ndio zinapewa nafasi kubwa kwenye kundi hili, lakini Kenya na Tanzania hazipaswi kudharauliwa. “Naweza kusema kwamba Senegal haiiogopi timu yoyote.” Akizungumzia malengo ya timu yake alisema wataichukulia kila mechi kwa uzito wake, kwa sababu wanajua lolote linaweza kutokea. “Ni kweli ni miongoni mwa tunaopewa nafasi kubwa, lakini kufikia kiwango hicho tunatakiwa kumfunga kila tunayekutana naye, na itaanza na Tanzania Juni 23, tunapaswa kufikiria uwezo wetu na si kuwafikia adui zetu.”"
0943b6968f97bdcdb50614734e04244199588da6," MABINGWA wa Kombe la Mapinduzi Azam FC jana walitinga fainali ya mashindano hayo baada ya kuibuka na ushindi wa mabao 3-0 dhidi ya Kikosi Maalum cha Kuzuia Magendo (KMKM) kwenye Uwanja wa Amaan hapa.Kwa ushindi huo, Azam FC sasa inamsubiri mshindi wa mchezo jana usiku kati ya mabingwa wa Tanzania Bara Simba dhidi ya Malindi kwenye uwanja huo huo, kucheza fainali itakayopigwa kwenye Uwanja wa Gombani, Pemba kesho.Azam tangu mwanzo wa mchezo huo walionekana wakipania kuibuka na ushindi baada ya kulishambulia lango la wapinzani wao mara kwa mara na kubahatika kupata bao katika dakika ya tisa na Aggrey Moris. Wakati mabao mengi ya Azam ambao kama wakilitwaa taji hilo litakuwa lao kabisa baada ya kulitwaa mara mbili mfululizo, yalifungwa na Salum Aboubakar `Sure Boy’ katika dakika ya 64 na Obbrey Chirwa katika dakika ya 81."
09b4ed7da8e5f8780ea8d3123478d6b42be31dfc," SERIKALI ya Mkoa wa Iringa imetangaza kuwasaka wafanyabiashara wa mitandaoni kama moja ya mkakati wake wa siku 90 hadi Mei 7, mwaka huu, unaolenga kila anayefanya biashara mkoani humo alipe kodi au awe na kitambulisho cha machinga.Mkakati huo ulitangazwa juzi na Mkuu wa Mkoa wa Iringa, Ally Hapi baada ya kupokea taarifa ya ugawaji wa vitambulisho 25,000 vya awali vya machinga katika hafla iliyohusisha ugawaji wa nyongeza ya vitambulisho vingine 35,000 kwa halmashauri tano za mkoa huo.Taarifa hiyo inaonesha tangu vitambulisho hivyo vya awali 25,000 vianze kugaiwa kwa Sh 20,000 kwa wafanyabiashara ndogo wa halmashauri hizo Desemba mwaka jana, vitambulisho zaidi ya 9,000 vilikuwa vimeshachukuliwa hadi wiki iliyopita. Akitangaza mkakati huo ambao lengo lake pia ni kuongeza ukusanyaji wa mapato ya serikali, Hapi alisema; “Ndani ya mkoa wa Iringa hatutaki kuwa na mjasiriamali ambaye hayupo katika moja kati ya mifumo mitatu inayoiwezesha serikali kuwatambua.”Alitaja mifumo hiyo kuwa ni ule wa leseni za biashara zinazotambuliwa na halmashauri, unaopitia Namba ya Utambulisho wa Mlipakodi (TIN) katika Mamlaka ya Mapato Tanzania (TRA) na wa vitambulisho vya wajasiriamali wadogo vilivyoanza kutolewa hivi karibuni na Rais John Magufuli. Alisema anayefanya biashara bila kuwa na moja kati ya vitu hivyo vitatu, huyo hana tofauti na mhujumu uchumi na ni lazima atafutwe ili afuate utaratibu.“Wanauza nguo, keki, vyakula, bidhaa za tiba za jadi na biashara yoyote ile mkoani kwetu kupitia mitandao ya kijamii, katika simu za mikononi na vifaa vingine vinavyotumia teknolojia ya kisasa ya mawasiliano, watatafutwa ili wasajiliwe katika moja ya mifumo hiyo,” alisema.Alisema mzigo wa kuendesha nchi hii ni wa kila Mtanzania mwenye shughuli halali inayomuingizia kipato na akataja watu wengine ambao hawapaswi kusahaulika katika utaratibu huo kuwa ni wale wanaoendesha vikundi vya kuweka na kukopa fedha. “Wanaokopa kwenye Vicoba kwa ajili ya shughuli za ujasiriamali lazima watafutwe na wapewe vitambulisho na kama biashara zao zina sifa za juu ya vitambulisho waingizwe kwenye utaratibu wa kulipa kodi kupitia TRA,” alisema.Alisema mkoa umetoa muda wa miezi mitatu kwa wajasiriamali wote kuingia katika moja ya mifumo hiyo na “baada ya hapo tutafanya oparesheni kubwa ya kuwasaka wasio kwenye mfumo wowote kati ya hiyo.” Aidha Mkuu wa Mkoa aliiagiza TRA kutumia pia siku hizo 90 kufanya msako wa wafanyabiashara walio katika mfumo wa Malipo ya Kielektroniki (EFDs); wanaouza bidhaa na huduma bila kutoa risiti za mashine"
09e50d9ada0f258798d3a9ae312d4783589e5fc9," Basil Wilaya ya Kibaha mkoani Pwani imesema, haitaki mfugaji mpya ila watu wanaweza kwenda kuuza mifugo.Mkuu wa Wilaya hiyo, Asumpta Mshama amesema, wafugaji waliopo sasa wilayani humo wanafuga kuliko uwezo wa eneo hivyo hakuna fursa kwa wafugaji wapya.“Hatutaki na wala hatuhitaji mtu kuja kufugia hapa, tulionao wametuzidi kwa hiyo hakuna fursa ya mfugaji mpya kuja kufuga hapa kwa sababu eneo hamna ila fursa ya kuleta wanyama wako kuuza ipo” amesema ofisini kwake mjini Kibaha.Ameyasema hayo wakati akizungumza na timu ya wafanyakazi wa Kampuni ya Magazeti ya Serikali (TSN) ikiwa ni sehemu ya maandalizi ya Maonesho ya Viwanda Mkoa wa Pwani 2019 na Kongamano la Fursa za Biashara na Uwekezaji mkoani humo.“Kwa hiyo siwezi kusema tunakaribisha watu kufuga hapa, sana sana tunakukaribisha kuuza maana kiwanda tutafungua mwezi wa kumi kinachinja ng’ombe 1,000 na mbuzi 3,000. Kwa hiyo kitendo cha kuwa na hiki kiwanda tunaamini watu watakuja kuuza” amesema."
0a0c86c5a3e9253c647297a0fdf9355262620f8b," WAZIRI wa Madini, Doto Biteko amesisitiza kuwa atahakikisha anatoa haki kwa kila anayestahili katika uwekezaji wa sekta ya madini bila kujali kama ni wa ndani au nje ya nchi.Aliyasema hayo wakati akisuluhisha mgogoro baina ya wachimbaji wadogo wa madini ya dhahabu eneo la Ikungi mkoani Mara na mwekezaji wa Kampuni ya PolyGold (T) Ltd, ofisini kwake Mtumba jijini Dodoma.Katika makubaliano ya mgogoro huo, pande hizo mbili ambazo awali zilikubaliana na kusainiana Mkataba wa kuchimba madini kwa ushirika, zilishindana kabla ya kuanza kwa shuguli za uchimbaji kiasi cha kuwa na mgogoro mkubwa uliofanya kufikishana kwa Waziri.Akitumia staili ya ushirikishi wa kusikiliza kila upande, Biteko alitoa fursa ya kila upande kuongea na kubaini changamoto kadhaa.Baada ya kuwasikiliza, Biteko alifikia maamuzi ya kuwatoa wawakilishi wa Kampuni ya PolyGold (T) Ltd nje ya ukumbi wa kikao ili azungumze na wachimbaji wadogo baada ya kugundua changamoto kwa upande wao.Hali haikuwa shwari kwa muda baada ya Biteko kucharuka baada ya kubaini uwepo wa ujanja ujanja kwa upande wa wachimbaji wadogo na kuwataka waache ujanja ujanja na kusikiliza maneno ya watu walio nje na makubaliano na mshirika wao.Alisema yapo malalamiko ya wawekezaji katika maeneo mbalimbali ya uwekezaji hivyo hataki kuruhusu ujanja ujanja huo utokee kwenye wizara anayoiongoza.Aliongeza kuwa hata kama wawekezaji ni kutoka nje wanayo haki ya msingi kupewe haki yao pale inapoonekana kukiukwa au kuonewa kwani shughuli zao ni halali na wanafuata sheria.Mara baada ya maelekezo hayo wachimbaji wadogo wakiongozwa na Edwin Mchihiyo na Sosy Mgonya ambaye leseni yake imenusurika kufutwa na Waziri walikaa pamoja na mwekezaji huyo aliyewakilishwa na Sergey Sagsyan na Benny Haule na kuzungumza kuhusu mvutano na kufikia muafaka uliosababisha kuondoa mgogoro uliokuwepo.Akizungumza kwa niaba ya wenzake kiongozi wa wachimbaji hao wadogo, Edwin Mchihiyo alimshukuru Waziri kwa kusimamia kutatua mgogoro wao ambao umefikia tamati na kuahidi wanakwenda kutekeleza makubaliano yaliyokuwa yanaleta sintofahamu baina yao."
0a223acab39e9b37cc0ec89b241874869c79cef9," MHADHIRI wa Chuo Kikuu cha Dar es Salaam (UDSM), Dk Nuru Mlyuka amesema jopo la wataalamu linajadili kujua taarifa za kimondo kilichodondoka mkoani kagera.Aidha alisema kwamba katika kujadili huko wanataka kujua kama kimefika ardhini au kimeishia angani.Hata hivyo mhadhiri huyo alisema kwamba vimondo ni vitu vya kawaida angani na kuna wakati vingine hudondoka.Akizungumza na HabariLeo, Dk Mlyuka alisema wataalamu kwa sasa wanafuatilia kwa karibu taarifa za kudondoka kimondo wiki iliyopita mkoani Kagera kutokana na maelezo ya mashuhuda wa Bukoba Mjini pamoja na wilaya za Misenyi, Kyerwa na Karagwe.“Bado na sisi tunatafuta namna gani ya kupata habari kamili. Kimondo kinaweza kupita juu hata usawa wa jengo lakini kikaisha. Kimondo kikiingia anga hewa ya dunia msuguano unasababisha joto kubwa kutokana na spidi kali na kumalizika vichache sana hukita ardhini,” amesema.Alisema kama kimondo cha Kagera kilitoa mlio mkali inawezekana kilipita karibu zaidi na ardhi ama kilidondoka.Taarifa iliyotolewa na Taasisi ya Jiolojia na Utafiti wa Madini Tanzania (GST) ilisema ilipokea taarifa ya kitu kilichokuwa na mwanga mkali na cheche kikitokea angani kilichosababisha ngurumo na mitetemo midogo Novemba 27 mwaka huu na kubaini kuwa inawezekana ilikuwa ni kimondo.Taarifa hiyo ilisema vimondo ni majabali ya miamba ambayo hupatikana katika mfumo wa sayari katika anga za mbali.Taarifa ilisema nchini Tanzania kumewahi kudondoka kimondo katika wilaya ya Mbozi mkoani Songwe kilichogunduliwa mwaka 1930 kinakadiriwa kuwa na uzito wa tani 12.Mkuu wa Mkoa wa Kagera Marco Gaguti aliripotiwa kusema kuwa wakati kimondo hicho kinadondoka kulikuwa na mwanga angani uliosababishwa na kitu kama nyota kubwa iliyokuwa ikishuka uelekeo wa Magharibi wa Ziwa Victoria.Baada ya mwanga huo kutokea dakika moja au mbili baadaye ulifuatiwa na mngurumo wa wastani wa radi."
0a25a12bcfb1bcee66a0fd936b305251082736ef," WAPINZANI wa Yanga kwenye mechi ya mtoano ya michuano ya Kombe la Shirikisho Afrika wanatarajiwa kujulikana leo itakapochezeshwa droo mjini Cairo, Misri.Mbali na droo hiyo, pia itachezeshwa droo ya makundi ya michuano ya Ligi ya Mabingwa Afrika. Yanga inashiriki michuano ya Kombe la Shirikisho baada ya kutupwa nje ya Ligi ya Mabingwa na Zesco United ya Zambia.Leo, Yanga itafahamu timu itakayokutana nayo katika mchezo wa mtoano kuwania kufuzu hatua ya makundi. Kwa mujibu wa ratiba ya michuano hiyo kutoka kwa Shirikisho la Soka Afrika, CAF, mechi hiyo itachezwa Oktoba 27 mwaka huu kwenye uwanja wa Taifa Dar es Salaam kabla ya kurudiana ugenini Novemba 3. Kocha wa Yanga, Mwinyi Zahera alisema yupo tayari kukabiliana na timu yoyote watakayopangwa nayo.Baadhi ya timu ambazo Yanga inaweza kupangwa dhidi yao ni Paradou AC (Algeria), ESAE (Benin), DC Motema Pembe (DRC) na FC San Pedro (Ivory Coast). Pia zipo Pyramids (Misri), Bandari (Kenya), Bidvest Wits (Afrika Kusini), TS Galaxy (Afrika Kusini), Proline (Uganda) na Triangle United (Zimbabwe).Yanga inabidi kujipanga ili kufanya vizuri kwenye mechi hiyo na kufuzu makundi kwani tangu msimu huu umeanza inaonekana kuwa na kiwango cha chini hali inayotishia hata ustawi wake kwenye mechi za Ligi Kuu."
0a6152dbcfdcc0e8f2980179f6319d511d86e258," MAWAZIRI wa nishati katika nchi za Tanzania, Rwanda na Burundi wamesema hawataongeza muda kwa mkandarasi wa mradi wa kuzalisha umeme wa maji wa megawati 80 katika maporomoko ya Rusumo, badala yake wanataka ukamilike katika muda uliopangwa Februari mwakani.Waziri wa Nishati wa Tanzania, Dk Medard Kalemani, Waziri wa Nishati, Maji na Miundombinu wa Rwanda, Balozi Claver Gatete na Waziri wa Nishati na Madini wa Burundi, Come Manirakiza waliokutana katika Mradi wa Rusumo wilayani Ngara mkoani Kagera, wamesema mkandarasi anapaswa kufanya kazi mchana na usiku.Mradi huo utasambaza umeme katika nchi hizo kila nchi itapokea megawati 27. Mwenyekiti aliyeongoza ziara ya kutembelea mradi huo na kuongoza kikao cha mawaziri, Dk Kalemani amesema mpaka sasa mradi umefikia pazuri na kufikia asilimia 47, hivyo mkandarasi anatakiwa kufanya kazi usiku na mchana ili kuhakikisha mradi unakamilika kwa wakati na kunufaisha wananchi wa nchi hizo tatu.Pamoja na mradi huo kufikia asilimia 47, tayari chumba cha kuzalisha umeme kimekamilika asilimia 100, njia za kupitisha maji tayari zimekamilika asilimia 100, kambi za wafanyakazi zimekamilika asilimia 99, huku kazi kubwa iliyobaki ni upasuaji wa mwamba unaopaswa kupasuliwa umbali wa mita 703 na tayari umepasuliwa mita 400.Aidha, wakandarasi wanaojenga njia za kusambaza umeme wametakiwa kujenga njia hizo haraka, ambazo kwa Tanzania zinajengwa umbali wa kilometa 98 kutoka Rusumo hadi Nyakanazi ili kuungana na umeme wa Gridi ya Taifa kutoka mkoani Geita.Dk Kalemani alisema uwepo wa umeme huo wa maji utapunguza gharama za uzalishaji umeme kutoka Sh 108 kwa uniti moja inayozalishwa kutokana na umeme wa mafuta hadi Sh 36.Mradi huo ulioanza kutekelezwa Februari 2017 kwa gharama za Dola za Marekani milioni 528.6 ikiwa gharama za za mashine ya kuzalisha umeme, itagharimu Dola za Marekani milioni 340, na njia za kusambaza umeme zitagharimu milioni 128.6, huku vijiji 13 kutoka Ngara hadi Nyakanazi vikitarajia kunufaika na umeme huo.Aidha, mradi huo utakapokamilka utawafikia wananchi 1,146,000 wakiwamo wananchi 159,000 wa Tanzania, Rwanda wananchi 520,000, Burundi wananchi 520,000, huku mradi huo ukitoa ajira kwa watu 500."
0a8af0671430846c40524d56d374035793d03247," Akizungumza na waandishi wa habari Dar es Salaam Mtendaji Mkuu wa Bodi ya Ligi (TPBL), Boniface Wambura amesema wamefanya mabadiliko ya ratiba kwa mechi kadhaa kwa sababu wanataka Ligi Kuu imalizika Mei 26 kama ilivyopangwa.""Ratiba imebana sana hivyo mchezo wa kiporo wa Njombe na Simba utachezwa Aprili 3 na tumefanya kazi ya ziada kukubaliana na Njombe kwani wanasema ratiba siyo rafiki kwao lakini nashukuru wametuelewa,"" alisema Wambura.Pia Wambura alisema mchezo wa Simba na Yanga utachezwa Aprili 29 badala ya Aprili 7 ili kuipa Yanga nafasi kujiandaa na mchezo wa kombe la Shirikisho Afrika dhidi ya Wolayta Dicha ya Ethiopita unaotarajiwa kuchezwa Aprili 4 kwenye uwanja wa Taifa.Mechi ya Simba na Yanga inatarajiwa kuwa ya vuta nikuvute hasa kwa vile timu hizo zimeonesha upinzani mkubwa kileleni mwa msimamo na hivyo mpaka sasa yeyote kati yake anaweza kuwa bingwa. Simba inaongoza msimamo kwa uwiano mzuri wa mabao baada ya kulingana pointi 46 na Yanga iliyo nafasi ya pili.Wambura amesema, ratiba hiyo inaweza kufanyiwa tena marekebisho endapo Yanga itafuzu kwenye hatua ya makundi huku akisema sababu nyingine zinazofanya ratiba kupanguliwa ni kutokana na timu kutokuwa na viwanja vyao hivyo wamiliki wa viwanja wanapokuwa na shughuli za kijamii mechi zinasogezwa mbele.Mechi nyingine zilizofanyiwa marekebisho ni Mbao dhidi ya Lipuli utakaochezwa Aprili 6 na tarehe hiyo tena Mwadui Shinyanga. Mtibwa Sugar itacheza na Simba Aprili 9 kwenye Uwanja wa Jamhuri Morogoro, Yanga itacheza na Stand United Aprili 11, Simba itaivaa Mbeya City Aprili 12 na Aprili 16 itaikaribisha tena Tanzania Prisons kwenye uwanja wa Taifa.Lipuli itakuwa mwenyeji wa Simba Aprili 20 na Majimaji itacheza na Ruvu Shooting Aprili 28. Wambura alisema wamepata kibali cha kutumia uwanja wa Taifa kwa michezo inayohusu Simba na Yanga isipokuwa mchezo wa Yanga dhidi ya Azam FC utalazimika kuchezwa kwenye uwanja wa Uhuru, Dar es Salaam."
0b01e6d23ead0ce43ee3cb719a84694cb634c84b," SIMBA jana iliendelea vema na kampeni za kutetea taji lake la Ligi Kuu kwa ushindi wa mabao 2-1 dhidi ya Mtibwa Sugar katika mechi iliyochezwa uwanja wa Uhuru Dar es Salaam. Ilikuwa mechi ya vuta nikuvute kama ilivyotarajiwa hasa kipindi cha kwanza ambapo Mtibwa ilionekana kutokubali kufungwa kirahisi na mabingwa hao. Meddie Kagere aliifungia Simba bao la kuongoza katika dakika ya 19 akiunganisha kazi nzuri iliyofanywa na Hassan Dilunga na Sharif Shiboub.Dakika tatu baadae, Mtibwa Sugar ilisawazisha bao hilo kupitia kwa Riphat Msuya aliyefunga kwa kichwa baada ya kuunganisha mpira wa kona iliyopigwa na Ismail Mhesa. Katika kipindi hicho cha kwanza, Mtibwa ilifanya mashambulizi ya kushtukiza ambayo hata hivyo wapinzani wao waliyamudu kwani hawakuwa wakifika eneo la hatari mara nyingi.Miraji Athumani aliyeingia kuchukua nafasi ya Dilunga dakika ya 63, aliifungia Simba bao la pili dakika tano baada ya kuingia uwanjani.Matokeo hayo yanaifanya Simba kushinda mechi mbili mfululizo huku Mtibwa ikipoteza mechi ya pili mfululizo baada ya kupoteza mechi ya kwanza dhidi ya Lipuli kwa mabao 3-1. Simba ilishinda mabao 3-1 dhidi ya JKT Tanzania katika mechi ya kwanza ya Ligi Kuu.Mechi nyingine ya Ligi Kuu jana ilichezwa kwenye uwanja wa Mkwakwani Tanga ambapo Coastal Union ilishinda mabao 2-0 dhidi ya KMC."
0b39b6b564a36e71f36a9b2da87e1d8b0edc1926," KAIMU Mkurugenzi Mkuu wa Wakala wa Nishati Vijijini (REA), Amos Maganga amesema hawatasita kumnyang’anya kazi mkandarasi atakayeshindwa kutekeleza mkataba wake ifi kapo Desemba mwaka huu.Aidha, kunyang’anywa huko kutakwenda sambamba na kampuni hizo kulipa gharama ambazo zitatokana na ucheleweshwaji wa kuunganisha nishati ya umeme kwa wananchi.Maganga aliyasema hayo baada ya kikao kilichoikutanisha Bodi ya REA na wakandarasi wanaotekeleza miradi ya REA Awamu ya Tatu Mzunguko wa Kwanza pamoja na kampuni zinazozalisha vifaa vinavyotumika kwenye mradi huo ambavyo ni transfoma, nguzo, nyaya na mita.Alisema katika kikao hicho wamekubaliana Mradi wa REA Awamu ya Tatu mzunguko wa kwanza ukamilike Desemba mwaka huu ili miezi sita iliyobaki itumika kukamilisha matatizo madogo kwenye mradi.“Mpango uliopo ni kuwa mradi huo ukamilike kati ya mwezi Mei na Julai mwakani, hadi Juni mwaka 2020, lakini katika kikao hiki tumekubaliana wakandarasi na wasambazajiwa wa vifaa wahakikishe mradi huu unakamilika Desemba ili miezi sita inayobaki 2020 iwe ni kazi ya kumaliza matatizo madogo madogo, hilo ndio tumeondoka nalo,” alisema Maganga.Aliongeza, “Kwanza wakandarasi wale ambao tunawaona hawafanyi vizuri tumeshakaa nao vikao na kwa bahati nzuri wengine wameanza kubadilika. “Mkataba upo wazi kwamba wale wakandarasi watakaoona kwamba kufika Desemba hawataweza kumaliza mikataba yao ni kwamba serikali kupitia REA watakuwa tayari ku-terminate (kukatisha) mikataba yao na kuwanyang’anya kazi.“Na sio hilo tu kwa sababu tukiwanyang’anya mikataba kuna consequence (madhara) watazipata moja, tutawaripoti kwenye vyombo vinavyohusika ili kampuni hizo zisipate kazi kabisa.Lakini la pili kwa nini wamewa-delay (wachelewesha) Watanzania wasipate umeme kwa hiyo tutakuwa na hoja ya kusema hawa wamewa-delay Watanzania walikuwa wapate umeme ndani ya miezi hii, lakini sasa wanawafanya wapate umeme baada ya mwaka au miaka miwili mbele kwa hiyo kutakuwa na gharama tutawadai wafidie ile athari ambayo Watanzania wamepata kwa kukosa umeme na tukawanyang’anya ile mikataba.“Kwa hiyo wakandarasi wajipange sio suala tu la kuwanyanganya mikataba, lakini na consequence za kuwanyang’anya mikataba nalo litaambatana,” alisema bosi huyo wa REA.Aidha, alisema kwa sasa serikali inatekeleza mradi mkubwa wa REA unaogharimu Sh trilioni 1.2, ikiwa ni mradi mkubwa Kusini mwa Jangwa la Sahara ambao vijiji 3,559 vitanufaika kwa kupatiwa umeme na wateja zaidi ya 300,000 watafaidika.Maganga alisema wamekutana na wakandarasi wanaotekeleza mradi huo na kampuni zinazotengenza vifaa vinayotumika katika mradi huo ili kuhakikisha mradi unamkamilika kabla ya muda.Naye Mwenyekiti wa Bodi ya REA, Dk Michael Nyagoga ambaye bodi yake imeteuliwa Februari mwaka huu, alisema wamekutana na wadau hao ili kujua changamoto wanazokutana nazo katika kutekeleza mradi huo.Dk Nyagoga alisema baada ya kuwasikiliza, wameona changamoto nyingi ziko katika uwezo wa kutatuliwa na kubwa likiwa ni uelewa wa baadhi ya taratibu ikiwemo utaratibu wa bondi inayowekwa na Benki Kuu (BoT)."
0b47e2144dc890d150c60a32986e2b130fa1e6ce," Amesema umefika wakati eneo hilo, Viwanja vya Mwalimu Julius Nyerere vilivyopo barabara ya Kilwa jijini Dar es Salaam, linapaswa kubomolewa na kujengwa upya na kisasa.Pinda alisema pamoja na kuongezeka kwa mataifa makubwa kushiriki katika maonesho hayo, lakini eneo la maonesho halina mvuto wa kimataifa.Alisema ni vema kusimamisha maonesho hayo hata kwa mwaka mmoja ili kuvunja majengo yote na kujenga upya kwa kutumia taasisi za ndani kama Benki ya Uwekezaji (TIB) au Shirika la Taifa la Hifadhi ya Jamii (NSSF) kwani kwa fedha za ndani inawezekana kuleta mvuto.“Lazima kufanya uamuzi sasa wa kubomoa uwanja huu na kujenga upya hata ikibidi kusimama maonesho kwa mwaka mmoja na kujenga kwani hata njia za kupita ni finyu za tokea zamani lazima kubadilishana kuwa na wakati kama maonesho yalivyo,” alisema Pinda katika ziara yake ya saa mbili, alitembelea mabanda mbalimbali yakiwemo, Banda la Asali, Banda la Kampuni ya Property International, TIB, Mamlaka ya Elimu ya Ufundi Tanzania (VETA) na Banda la Tanzania.Katika hatua nyingine, alisema sekta binafsi ina uwezo wa kufanya mambo mazuri katika kukuza uchumi.Alitoa mfano wa Chuo cha Global Link Education kinachounganisha wanafunzi kusoma nje ya nchi, zaidi kwenye vyuo vinavyotambulika, hivyo kuondoa changamoto ya vijana kurudi na vyeti vya nje ya nchi visivyo na ubora.Pinda alisema chuo hicho kimesaidia kuondoa urasimu uliopo serikalini katika kushughulikia ufadhili nje ya nchi kwa kutoza gharama ndogo, huku wakieleza kwa uwazi nafasi na nchi zenye vyuo vizuri vya taaluma mbalimbali.Waziri Mkuu alieleza pia kufurahishwa na benki za NMB na TIB kusaidia wajasiriamali wadogo. Kwa mujibu wake, NMB pekee imesaidia Sh bilioni 50 jambo ambalo ni mchango mkubwa kwa uchumi wa nchi.Aliomba benki zote nchini kungalia namna ya kukuza mradi huo wa kusaidia wafanyabiashara wadogo nchi nzima ikiwemo ukopeshaji wa baiskeli za miguu mitatu yaani bajaj na pikipiki huku wakiwapatia mafunzo kwanza kuepuka ajali."
0b556c8ed912121e0574b62a5e41d68e771ed380," SERIKALI imesema haina mpango wa kuongeza muda wa likizo ya uzazi kwa sasa, kwa akina mama wanaojifungua watoto njiti nchini.Hayo yalibainishwa jijini hapa jana na Naibu Waziri wa Afya, Maendeleo ya Jamii, Jinsia, Wazee na Watoto, Dk Faustine Ndugulile wakati akijibu swali la Mbunge wa Viti Maalumu, Grace Tendega (Chadema).Katika swali lake, mbunge huyo alihoji serikali ina mkakati gani wa kuhakikisha akina mama hao, wanaongezewa likizo ya uzazi na imejipangaje kuwasaidia gharama za vifaa za kujifungulia, pamoja na huduma za kutokomeza suala la akina mama kuzaa watoto njiti.Akijibu maswali hayo, Dk Ndugulile amesema Sheria ya Kazi ya Mwaka 2004 iliyofanyiwa marekebisho mwaka 2015, inaelekeza kuwa mama aliyejifungua mtoto mmoja, apewe likizo ya malipo ya siku 84 na siku 100 kwa mama aliyejifungua mtoto pacha.Amesema sheria hiyo, pia imeweka wazi kuwa mama anayenyonyesha anatakiwa kupewa saa mbili kwa siku ili apate muda wa kunyonyesha.“Serikali haina mpango wa kuongeza muda wa likizo ya uzazi kwa sasa,” alisema.Alieleza kuwa serikali imeendelea kutekeleza Sera ya Afya ya Mwaka 2007 ya kutoa huduma bila malipo kwa makundi maalumu, akiwemo wajawazito na mwongozo wa uchapaji, unaeleza wazi kuwa kundi hili halipaswi kugharamia huduma za afya pale wanapohitaji.“Hivyo basi, wizara inafanya juhudi kubwa katika kuboresha huduma kwa akina mama wajawazito hususani wanapojifungua kwa kutumia njia mbalimbali,” amesema.Amesema kwa sasa wizara inatekeleza mkakati wa kuboresha afya ya uzazi na mtoto yaani One Plan II 2016-2020, ambao umeweka vipaumbele mahsusi vya kuboresha afya ya watoto wachanga wakiwemo watoto njiti nchini.Amesema kwa mwaka wa fedha 2018/19, wizara imetenga Sh bilioni 22.5 kwa ajili ya huduma za wajawazito na kwa mwaka wa fedha 2019/20, inatarajia kuomba idhini ya Bunge kutumia Sh bilioni 29.5 kwa ajili ya kundi hilo.“Hata hivyo, hakuna akina mama wanaojifungua walioripotiwa kukosa huduma za dawa na vifaa tiba kabla na baada ya kujifungua kwenye vituo vya serikali,” amesema.Ameweka wazi kuwa serikali imeendelea kujikita katika afua mbalimbali kwa lengo la kudhibiti visababishi vya kuzaliwa watoto njiti, ikiwamo kuhakikisha mama kuhudhuria kliniki mapema mara tu anapohisi kuwa na ujauzito."
0ba0156e5105e73cdc1c9c6e0b247be99c8b8be7," LEO serikali inatarajiwa kutoa ufafanuzi wa ujenzi wa miundombinu nchini hasa barabara za mikoa na wilaya ambazo zimekuwa zikilalamikiwa na wabunge kwa kuchelewesha mapinduzi ya kilimo vijijini na kuiweka nchi katika mstari sahihi wa uchumi wa kati.Kwa muda wa siku tatu wabunge wamekuwa wakijadili hoja ya bajeti ya Wizara ya Ujenzi, Uchukuzi na Mawasiliano ambapo pamoja na kupongeza miradi ya kimkakati walilalamikia ubovu wa barabara hasa zile ambazo zinafanyiwa huduma na Wakala wa Barabara Vijijini na Mijini (Tarura).Wabunge waliosimama walitaka Waziri mwenye dhamana, Isack Kamwelwe atakapotoa ufafanuzi leo, kueleza barabara hizo ambazo nyingine ni ahadi za marais wa Tanzania, zitafanyiwa kazi lini huku nyingine zikidaiwa hazipo kwenye hotuba ya bajeti.Wabunge ili kuhimiza ahadi za serikali wanatarajiwa kushikilia kifungu cha mshahara wa waziri kwa mujibu wa kanuni ili kupata maelezo muafaka.Aidha, serikali itajibu ushauri wa Kamati ya Kudumu ya Bunge ya Miundombinu ambapo pamoja na mambo mengi ilishauri serikali kuacha asilimia 40 ya mapato ya Mamlaka ya Bandari nchini kwa ajili ya kutekeleza miradi yake ya maendeleo.Aidha, kamati hiyo ilishauri kuharakishwa kwa ujenzi wa bandari kavu ili kupunguza gharama za wateja kufika katika bandari ya Dar es Salaam kutoa mizigo.Pia katika masuala ya uchukuzi kamati ya kudumu ilitaka ujenzi wa reli nchini kushirikisha sekta binafsi na mikopo hasa kwa reli ya kusini kutoka Mtwara hadi Mbambabay na Mchuchuma na ile inayotoka Tanga kupitia Arusha hadi Musoma.Aidha reli nyingine ni kutoka Isaka hadi Rusumo. Hoja nyingine zinazotarajiwa kutawala kwa mujibu wa michango ya wabunge ni ujenzi wa reli ya Kati na ile ya SGR, ya Tazara, ATCL na TTCL hasa deni lake la Sh bilioni 28 ambalo lipo katika taasisi mbalimbali nchini.Ikiwa imetengewa bajeti ya miradi ya maendeleo ya Sh trilioni 4.1 sawa na asilimia 34.46 ya bajeti nzima ya miradi ya maendeleo, upande wa upinzani unataka pia maelezo ya serikali ya takwimu za ajira za kudumu au za muda zilizotokana na uwekezaji unaofanyika katika wizara hiyo.“Kambi rasmi ya upinzani inapenda kupatiwa takwimu za ajira za kudumu au za muda zilizotokana na uwekezaji huo... ili watanzania waweze kupima kama fedha za walipa kodi zinaenda kwenye miradi ambayo inaleta matokeo chanya kwa watanzania wote,” alisikika Msemaji Mkuu, Kambi rasmi ya upinzani Wizara ya Ujenzi, Uchukuzi na Mawasiliano, James Mbatia, Alhamisi iliyopita akiwasilisha hotuba yake.Aidha serikali inatarajiwa kueleza namna inavyotekeleza mpango wa pili wa miaka mitano unaotaka makampuni ya ndani katika kupata kazi za ujenzi kuwa asilimia 60 ya thamani ya jumla ya kazi za ujenzi hapa nchini. Jambo ambalo linaonekana litaleta vuta nikuvute ni shughuli za Wakala wa Majengo (TBA) na hasa miradi inayopatiwa.“Kambi rasmi ya upinzani inapenda kufahamu hiyo miradi inayotoka wizarani na katika idara na taasisi za serikali inaletwa tu kwa TBA kama zawadi au kuna utaratibu wa kufuata sheria ya manunuzi unafanyika,” amehoji Mbatia.Upande wake serikali pia itatoa ufafanuzi kuhusu kuahirishwa kwa ujenzi wa express way ya Chalinze ambayo wabunge walisema hakuna sababu na badala yake atafutwe mzabuni ajenge na watumiaji walipie."
0c272f5d8f6746d7b77b3d8dfff502c55b7b6612," WIKI iliyopita tulizungumzia umuhimu wa kuingiza Somo la Maadili ya Utumishi wa Umma, katika mitaala ya kozi za utawala wa umma, zinazotolewa na vyuo vikuu katika ngazi ya shahada ya kwanza.Leo tutazungumzia mafunzo ya maadili kwa watumishi wa umma kuanzia mafunzo ya awali pale wanapojiunga na utumishi wa umma, na mafunzo yanayotolewa mara kwa mara baada ya mafunzo ya awali, mpaka pale utumishi wao unapokoma.Katika makala yake ya mwaka 2014, Femi Omotoso, alipata kusema kuwa menejimenti ya utumishi wa umma, inatakiwa kuhakikisha kuwa watumishi wote wa umma wanafundishwa maadili na taratibu za kazi, mara kwa mara kuanzia siku wanayokuwa wamejiunga na utumishi wa umma hadi pale utumishi wao unapokuwa umekoma. Ili kuwawezesha watumishi wa umma kupata mafunzo mbalimbali ya utumishi, ikiwa ni pamoja na mafunzo ya maadili, Chuo cha Utumishi wa Umma nchini kilianzishwa mwaka 2000 kama sehemu ya maboresho ya utumishi wa umma, kwa kuunganisha Chuo cha Uhazili Tabora na Chuo cha Watumishi wa Serikali, Magogoni.Zaidi ya kuendesha mafunzo, Chuo cha Utumishi wa Umma, kimekuwa na jukumu la kutoa ushauri wa kitaalamu, kufanya utafiti tumizi (Applied Research), na kuendesha mitihani ya serikali kwa lengo la kujenga uwezo wa watumishi wa umma. Tukija katika suala zima la mafunzo, pamoja na kuandaa na kuendesha mafunzo mbalimbali kwa watumishi wa umma, chuo pia kilipewa jukumu la kuendesha kozi za muda mrefu kwa ngazi ya cheti na diploma kama sehemu ndogo ya majukumu yake.Kuna mafunzo mengi yamekuwa yakiandaliwa na kuendeshwa na Chuo cha Utumishi wa Umma, ikiwa ni pamoja na mafunzo yaliyojikita katika kumuelimisha mtumishi wa umma juu ya suala zima la maadili katika utumishi wa umma.Mafunzo kwa watumishi wa umma yamekuwa yakiandaliwa kwa namna mbili. Kwanza, chuo kinaandaa mafunzo na kuyatangaza kwa walengwa (supply driven) na vilevile kinaandaa kozi kulingana na mahitaji maalumu ya taasisi husika (demand driven). Ingawa Chuo cha Utumishi wa Umma kililenga zaidi kutoa mafunzo ya utumishi wa umma kwa watumishi wa serikali na kutoa mafunzo ya muda mrefu kwa kiasi kidogo, mwelekeo kiutekelezaji ulizidi kuwa kinyume chake. Nguvu kubwa ilielekezwa kwenye mafunzo ya muda mrefu kwa ngazi ya cheti na diploma kuliko kwenye mafunzo yanayowalenga moja kwa moja watumishi wa umma kwa maana ya kuwajengea uwezo watumishi hao.Msisitizo kwa kozi ndefu uliongezeka zaidi kuanzia mwa- ka 2008 baada ya Chuo cha Utumishi wa Umma kuanza kufanya kazi zake chini ya usimamizi na uratibu wa Baraza la Taifa la Elimu ya Ufundi (NACTE). Hadi kufikia mwaka 2014 kozi mbalimbali za muda mrefu zilikuwa zimetengenezwa na Chuo cha Utumishi wa Umma kikawa kimeshatanua wigo wake na kufikia matawi sita kutoka matawi mawili ya awali ili kufikisha huduma zake karibu zaidi na wateja wake. Inawezekana kabisa kuwa msisitizo kwenye kozi za muda mrefu badala ya mafunzo mbalimbali ya utumishi kwa moja kwa watumishi wa umma, kulitokana na haja ya kuona kuwa chuo kina uhakika zaidi wa kupata mapato ya kujiendesha.Hii inatokana na ukweli kwamba, kumekuwa na ugu- mu kwa chuo kupata mapato ya kutosha kujiendesha kwa kupitia kozi zinazolenga watumishi wa umma peke yake kutokana na mambo mengi sana. Kwa mfano, kulikuwa na ongezeko la taasisi za mafunzo ambazo zilikuwa zikiruhusiwa kutoa mafunzo kwa watumishi wa umma na hivyo, kutoa ushindani mkubwa hata katika mambo ambayo yangepaswa kufundishwa na Chuo cha Utumishi wa Umma peke yake. Vilevile, kumekuwa na changamoto nyingi zinazosababisha taasisi nyingi zishindwe kupeleka watumishi wake kwenye mafunzo mbalimbali, ikiwa ni pamoja na yale yanayosisitizwa na Menejimenti ya Utumishi wa Umma kama vile mafunzo ya awali kwa watumishi wapya wa umma.Pia, kumekuwa na watumishi wengi wa umma kama vile walimu na wahadhiri katika shule na vyuo mbalimbali vya serikali, ambao hawafikiwi na mafunzo mbalimbali kutoka Chuo cha Utumishi wa Umma, ikiwa ni pamoja na mafunzo ya awali.Ili Chuo cha Utumishi wa Umma kiweze kwenda na kasi ya Rais John Magufuli, ni vizuri Chuo cha Utumishi wa Umma, kikajipanga ili kiweze kujikita zaidi katika jukumu lake la msingi la kutoa mafunzo mbalimbali kwa watumishi wa umma badala ya kugawanya nguvu kwa kozi za muda mrefu ambazo zingeweza kutolewa na vyuo vingine vya kati na vya juu.Kwa muktadha huo huo, ni vizuri utaratibu ukawekwa ili kubaini mambo ya msingi katika utumishi wa umma yanayopaswa kufundishwa na Chuo cha Utumishi wa Umma pekee na kuhakikisha kuwa, walengwa wa mafunzo hayo katika utumishi wa umma wanafahamika vizuri na wanashiriki mafunzo hayo kama inavyotakiwa. Lakini kubwa zaidi, Chuo cha Utumishi wa Umma kinatakiwa kuhakikisha kuwa wakufunzi wake wanajengewa uwezo kwa kupitia mafunzo mengi zaidi kuhusu utumishi wa umma, nafasi zaidi za kufanya tafiti katika utumishi wa umma na kupewa uzoefu wa kufanya kazi katika taasisi nyingine za umma kwa kadiri itakavyoonekana inafaa."
0c970a83167a984294a4f45f714cc117adca3b91," KIKAO cha Halmashauri Kuu ya Taifa (NEC) ya CCM, kimeridhia Munde Tambwe kuwa Mjumbe wa Kamati Kuu ya CCM, ambaye awali aliteuliwa na Kamati Kuu.Pia Halmashauri Kuu hiyo ya CCM imefanya uteuzi wa wagombea wa nafasi za umeya katika Manispaa za Mtwara Mikindani na Ilala mkoani Dar es Salaam, ambapo kwa Mtwara Mikindani aliyeteuliwa ni Geofrey Mwanichisye na kwa Ilala ni Omary Kumbilamoto.Hayo ni kwa mujibu wa taarifa ya Katibu wa Itikadi na Uenezi wa CCM, Humphrey Polepole, iliyotolewa Dar es Salaam jana kuhusu vikao vya NEC na Kamati Kuu, vilivyofanyika juzi na jana chini ya Mwenyekiti wa Taifa wa CCM, Rais Joseph Magufuli.Kuhusu kikao cha NEC, taarifa hiyo ilisema wajumbe wa NEC walipongeza wanachama wa CCM na viongozi, kwa kazi nzuri ya kufuatilia utekelezaji wa Ilani ya CCM kote nchini.Pia, wajumbe wa NEC waliipongeza Serikali za CCM za Jamhuri ya Muungano wa Tanzania chini ya Rais Magufuli na Serikali ya Mapinduzi ya Zanzibar (SMZ) chini ya Rais Ali Mohamed Shein, kwa utekelezaji mzuri wa Ilani na unaokwenda na wakati, huku tukiwa tumepata mafanikio makubwa ya kuimarisha kiwango cha ukuaji wa uchumi wa asilimia 7.1 na 7.3.Kuhusu uchaguzi, NEC ilifanya uchaguzi wa kujaza nafasi moja, iliyokuwa wazi ya mjumbe wa Kamati Kuu na kuteua wanachama wa CCM, wanaoomba dhamana ya uongozi katika Chama, Jumuia na Serikali.Mbali na uteuzi wa Munde Tambwe na wagombea Umeya wa Mtwara Mikindani na Ilala, NEC iliwapendekeza wanachama kadhaa wakashiriki katika uchaguzi katika ngazi za uongozi katika Chama na Jumuia kama ifuatavyo:-Nafasi ya ujumbe wa Halmashauri Kuu ya Taifa (NEC) Mkoa wa Kaskazini Pemba ni Omar Zubeir Mbwana, Elizabeth Andrea Mihale na Abdulrahman Makame Shake.Nafasi ya ujumbe wa NEC Mkoa wa Mkoa wa Kusini Unguja ni Makame Omar Makame, Othman Ali Maulid na Suleiman Ame Vuai (Kibeni).Nafasi ya Katibu wa Siasa na Uenezi Mkoa wa Arusha waliopendekezwa ni Bakari Msangi, Gerald Munisi na Elipokea Urio na nafasi ya Mwenyekiti wa Umoja wa Vijana wa CCM Mkoa wa Arusha ni Selemani Msuya, Lovety Philemon na Omary Lumato.Kwa nafasi ya Mwenyekiti wa CCM Wilaya ya Pangani Mkoa wa Tanga waliopendekezwa ni Abdallah Abdi, Pili Omar na Rajab Abdallah."
0cdc764a2cf4f38e3b734dda222498daaae7762b," WAKUU wa Mikoa ambayo Kituo cha Kuendeleza Kilimo Nyanda za Juu Kusini mwa Tanzania (SAGCOT) kinafanya kazi zake, wamezungumzia mafanikio waliyopata wakulima wadogo na wa kati kupitia mfumo wa kongani unaoratibiwa na kituo hicho.Wakizungumza kwa nyakati tofauti mkoani Morogoro hivi karibuni wakati wa uzinduzi wa Kongani mpya ya Kilombero chini ya uratibu wa SAGCOT, wakuu wa mikoa ya Iringa na Mbeya wameelezea namna mfumo wa kongani ulivyowanufaisha na kuwaongezea kipato wakulima wadogo.Mkuu wa Mkoa wa Iringa, Ali Hapi alisema SAGCOT imeweza kuinua wakulima wadogo kupitia kongani ya Ihemi kwa kuwatoa katika kilimo cha mazoea, kuingia katika kilimo biashara ambacho kimebadilisha maisha yao kiuchumi.“Mafanikio makubwa yameonekana kwa wakulima wadogo wadogo hususani katika mazao ya mboga kwa kuwepo na kampuni inayonunua mazao hayo na kuyasafirisha nje ya nchi,” alisema.Alisema kuwepo kwa soko la uhakika la mazao ya mboga kumechochea wakulima wengi kujikita katika kilimo hicho, elimu juu ya kilimo cha mazao hayo inatolewa kikamilifu ili kuongeza uzalishaji wenye tija kwa soko.Hapi alitoa rai kwa kwa wadau wote wa sekta ya kilimo mkoani Morogoro kushirikiana na SAGCOT kupitia kongani ya Kilombero, ili kukuza na kuendeleza sekta hiyo mkoani hapa ikiwa ndio lango kuu la chakula na soko hapa nchini.Kwa upande wake Mkuu wa Mkoa wa Mbeya, Albert Chalamila alisema jambo kubwa ambalo SAGCOT imefanya ni kuainisha mazao ya kipaumbele katika kongani na kuweka mpango mkakati wa kuendeleza mazao hayo kuanzia uzalishaji mpaka upatikanaji wa masoko wa bidhaa zitakazozalishwa."
0cfbd5179035e5e22964b1fa9c764337cc816bc4," Ushauri huo ulitolewa jana jijini Arusha na Mjumbe wa Kamati hiyo, Felista Bura, wakati wakijadili vyanzo vya fedha zinazoweza kuongeza pato la Taifa na Halmashauri nchini, wakati wakizungumza na wadau wa Halmashauri ya Jiji la Arusha waliowatembelea kwa siku mbili.Alisema kuwa kwa sasa kuna haja ya TRA kuongeza kiwango cha ukusanyaji kodi maradufu, kutokana na idadi ya Watanzania kuwa kubwa na hata kama wakiondoa watu milioni 10 ambao ni watoto, bado watu wazima hawawezi kukosa kulipa kodi.“TRA isituhadae kuwa imevuka malengo wakati idadi ya walipa kodi ni ndogo sana, hatuwezi kuwapongeza, hapa wanahitaji wapanue wigo zaidi na ili kuwashauri vizuri wakati tunapozunguka katika halmashauri nchini tutaomba wajumbe wa TRA wawepo, ili wapokee mawazo na ushauri wetu”.Alisema inasikitisha kuona Tanzania inakuwa na mianya mingi ya kukwepa kulipa kodi, wakati nchi nyingi za wengine, hakuna mwanya wa kukwepa kodi wala misamaha ya kodi.Aliwasihi TRA kuhakikisha wanatafuta mbinu za kukusanya mapato kwa kuwatoza kodi walipa kodi kwani hivi sasa wafanyakazi walioajiriwa serikalini na sekta binafsi hulipa kodi kwa wakati, lakini baadhi ya wafanyabiashara wanasimamisha majengo ya ghorofa ila ukifuatilia wanalipa vipi kodi utapata hadithi nyingi zisizo na utekelezaji."
0d15d685fd32390bac5ba568a7ad5cac59313f78," KOCHA mkuu wa Mabingwa wa soka Afrika Mashariki na Kati Azam FC, Hans Van Der Pluijm, ameweka wazi kuwa anachoangalia hivi sasa ni kuhakikisha kikosi chake kinapata matokeo mazuri katika mechi zote wanazoshuka kiwanjani ili kutimiza lengo lao walilojiwekea la kutwaa ubingwa wa Ligi hiyo msimu huu.Mabingwa hao jana walitarajia kucheza nyumbani kwao Chamazi Complex kupapatuana na Mbao FC,katika muendelezo wa mechi za Ligi Kuu ya Tanzania Bara (TPL) . Azam wanacheza mchezo huo wakiwa na kumbukumbu ya ushindi mnono wa mabao 3-1 kwenye mchezo uliopita dhidi ya stand United ya Shinyanga.Akizungumza na wanahabari juzi Pluijm alisema kikosi hicho kimejiandaa vya kutosha kuwakabili wapizani wao ili kupata matokeo mazuri katika uwanja wao wa nyumbani. Hadi sasa, Azam inajivunia kucheza michezo 14 bila kupoteza zaidi ya kutoka sare michezo mitatu kwenye ligi hiyo yenye upinzani mkali msimu huu licha ya kukosa mdhamini."
0d1637e139b088cf1d9a114ca48a5676abca4161," Wasira alitoa tamko hilo la Serikali juzi jijini Dar es Salaam alipokutana na wadau wa sukari kutokana na kupanda kwa bei ya sukari hapa nchini.Alisema njia ya kutatua tatizo hilo ambalo ni kwa wazalishaji na wafanyabiashara wa sukari kuingiza bidhaa hiyo sokoni badala ya kuendelea kuiweka kwenye maghala.“Baadhi ya wafanyabiashara na wazalishaji wamekuwa wakificha sukari kwenye maghala hivyo kusababisha upungufu bandia ambao umekuwa chanzo cha kuongezeka kwa bei ya bidhaa hiyo sokoni,” alisema.Hivi karibuni bei ya sukari imepanda ghafla kutoka bei ya awali ya Sh 1,700 kwa kilo hadi kufika Sh 3,000 kwa kilo. Hali ya upungufu wa sukari imeibuka ghafla baada ya Serikali kutangaza kuanza kudhibiti na kuzuia uingizwaji holela wa sukari kutoka nje ya nchi.Wassira alisema katika kukabiliana na tatizo hilo, Serikali kwa kushirikiana na wadau, itaagiza tani 100,000 za sukari kukabili upungufu unaotokea kila mwaka wakati viwanda vinapofungwa kwa ajili ya ukarabati.“Serikali itatoa kibali cha kuingiza sukari tani 100,00 mwezi Machi ili kukabiliana na upungufu utakaojitokeza pindi unapofanyika ukarabati,” alisema Wassira.Upande wa wadau, wameahidi kutoa ushirikiano kuhakikisha kuwa sukari inapatikana sokoni na kwa bei nafuu.Hivi karibuni wakati wa Bunge, Serikali ilisema kutokana na ushauri iliyopewa na Kamati ya Ushauri katika uagizaji wa sukari chini ya Bodi ya Sukari (TSB), nchi haitaagiza sukari kutoka nje kwa ajili ya matumizi ya ndani.Katika mapendekezo hayo, kamati hiyo ilitaka Serikali iruhusu uagizwaji wa sukari tani 182,765 kwa ajili ya viwanda pekee.Mahitaji ya sukari kwa Tanzania ni wastani wa tani 590,000 kwa mwaka ikiwa ni tani 420,000 kwa matumizi ya ndani na tani 170,000 kwa ajili ya viwanda.Viwanda vya ndani nchini vina uwezo wa kuzalisha tani 300,000, na kwa mwaka huu kuna upungufu wa tani 290,000 kwa ajili ya matumizi ya ndani na viwandani.Magendo na kuingizwa sokoni kwa sukari inayotakiwa kusafirishwa nje ni baadhi ya changamoto zinazokabili sekta ya sukari nchini."
0d2e3cdfa1c479f93d7d19008616c7331df1d4d1," WIZARA ya Madini imekusanya zaidi ya Sh bilioni 2.7 katika kipindi cha Julai 2018 hadi Juni 30, mwaka huu na kuvuka malengo yaliyokusudiwa soko la mkoani Arusha.Mapato hayo ni kutokana na mauzo ya madini kutoka kwa wafanyabiashara wakubwa na wadogo na utoaji wa vibali vya kufanya biashara hiyo.Kaimu Ofisa Madini Mfawidhi wa Wizara ya Madini Arusha, Robert Erick amesema, malengo ya ofisi hiyo ilikuwa kukusanya Sh bilioni 2.5, lakini wamevuka malengo na kupata ongezeko la Sh milioni 200.Erick amesema hiyo inatokana na wafanyabiashara wakubwa na wa kati kuongeza thamani ya madini kwa kuuza madini yaliyothaminiwa nchini.Amesema kuongeza thamani kwa madini kunaisaidia serikali kupata fedha nyingi zaidi na kunasaidia pia vijana kupata ajira kwa kuajiriwa katika ofisi za wafanyabiashara wakubwa kwa lengo la kukata madini hayo.Ofisa Madini huyo aliwataka wafanyabiashara mkoani Arusha wawe na mawazo ya kununua mashine za kukata madini kwa wingi ili vijana wanufaike na ajira na wao wanufaike na serikali pia ipate haki yake.Alisema iwapo wafanyabiashara wakubwa na kati watafanya hivyo fedha nyingi zitabaki nchini kwa serikali kunufaika na wao kunufaika zaidi katika biashara hiyo.Erick alisema kwa sasa ofisi yake mkoani Arusha inatoa huduma kwa wakati, vibali vya kununua na kuuza madini vinatolewa kwa wakati pia na ukiritimba katika wizara hiyo haupo kwani kila mmoja anawajibika ipasavyo kwa maslahi ya serikali.Akizungumzia soko la biashara ya tanzanite mkoani Arusha, ofisa huyo alisema haijapanda na wala haijashuka liko katikati hivyo ni jitihada za wafanyabiashara wenyewe kutafuta namna ya kuipandisha biashara hiyo na kuishauri serikali nini kifanyike ili soko la madini hayo lipande zaidi katika soko la nje ya nchi.Katibu wa Chama cha Wauzaji na Wanunuzi Wakubwa wa Madini Tanzania (TAMIDA), Benny Mtalemwa aliwataka wafanyabiashara wa madini kote nchini kuhakikisha wanafanya biashara halali ikiwamo kulipa kodi kwani serikali chini ya Raisi John Magufuli iliondoa kodi zote ambazo zilikuwa kero kwao katika biashara ya madini.Mtalemwa alisema itasikitisha kuona mfanyabiashara wa madini atadiriki kufanya biashara haramu bila leseni na kutorosha madini kwani njia ya panya kwenda nje ya nchi hilo haitavumiliwa na Tamida na hatua kali zitachukuliwa."
0d33de20de638919329d55c90d8eeb6e6c05d8bf," Waziri wa Viwanda Biashara na Masoko, Dk Abdallah Kigoda alisema hayo jana Dar es Salaam wakati akifungua mkutano wa siku mbili wa Taasisi za Afrika Zinazoshughulikia Ushindani (ACF).Kuhusu wafanyabiashara wakubwa, alisema wamekuwa wakihodhi biashara ili kuzuia wengine wasifanye, wakitaka kuwa peke yao, jambo linalosababisha kutokukua kwa uchumi.“Wakati wa wimbi la ubinafsishaji ilijulikana kama kuwepo kwa soko huria, lakini lazima kuwepo na taasisi ambayo itasimamia hilo lifanyike kwa haki ili wateja wasiumizwe,” alisema Dk Kigoda na kuwataka washiriki wa mkutano huo kutazama suala hilo na kulijadili kwa kina.Alisema ni vyema ACF iangalie na kuimarisha uchunguzi wa kampuni hizo kubwa, ambazo zina ujanja mwingi ili kuyadhibiti na kuhakikisha wanafungua milango kwa wengine.Alisema kwa sasa yapo masoko ya Jumuiya ya Maendeleo Kusini mwa Afrika (SADC), Jumuiya ya Afrika Mashariki EAC), Comesa na Masoko ya Afrika Kusini (SACU) ambayo yanaweza kuwafanya wafanyabiashara wadogo kudhibiti wale wakubwa wasihodhi masoko.Mkurugenzi Mkuu wa Tume ya Ushindani nchini (FCC), Fred Ringo alisema lengo la majadiliano hayo ni kuondoa ukiritimba katika eneo la biashara ili wafanyabiashara waweze kuuza kwa wingi nje ya nchi.Aliwaasa wafanyabiashara wadogo nchini, kuacha kuridhika na kile kidogo walichonacho, wawaze kushindana zaidi hususani katika masoko ya nje na waungane ili kuongeza ushindani.Mwenyekiti na Kamishna wa ACF, Tembinkosi Bonakele alisema lengo la mkutano huo ni kuongeza uwezo, kuhamasisha ushindani ulio wa haki na kubadilishana uzoefu wa nchi mbalimbali."
0d8e8bb5db320bc6c7c048d0bed7b17a4e52fd4c," RAIS John Magufuli amefanya ziara ya kikazi ya siku mbili nchini Malawi, ambapo leo atashiriki na mwenyeji wake, Rais Profesa Arthur Peter Mutharika kufungua Msimu wa Soko la Tumbaku.Rais Magufuli aliwasili katika Uwanja wa Kimataifa wa Ndege wa Kamuzu Banda, uliopo mjini Lilongwe jana akitumia Ndege ya Shirika la Ndege la Tanzania (ATCL) aina ya Air Bus 220-300.Ndege hiyo ni moja ya ndege mbili mpya za aina hiyo, zilizonunuliwa na Serikali ya Tanzania kwa lengo la kuboresha Sekta ya Usafiri wa Anga.Baada ya kuwasili nchini humo, Rais Magufuli aliyeambatana na mkewe, Mama Janeth, na maofisa wengine wa serikali, alipokewa na mwenyeji wake, Rais Mutharika aliyeongozana na mkewe Gertrude Maseko.Baada ya kupokewa, Rais Magufuli alikagua gwaride la heshima na baadaye aliweka shada la maua kwenye mnara wa kumbukumbu ya aliyekuwa Rais wa nchi hiyo, Bingu Mutharika ambaye ni kaka wa Rais wa sasa, aliyefariki dunia Aprili 2012.Baadaye alifanya mazungumzo na mwenyeji wake katika Ikulu ya nchi hiyo na kisha kushiriki dhifa ya kitaifa, iliyoandaliwa kwake na mwenyeji wake Rais Mutharika.Taarifa iliyotumwa kwa vyombo vya habari mapema jana na Kurugenzi ya Mawasiliano ya Rais, Ikulu, imesema leo Rais Magufuli atazungumza na wadau wa zao la tumbaku baada ya kufungua rasmi msimu wa soko la zao hilo.Kwa mujibu wa taarifa hiyo, baada ya tukio hilo, Rais Magufuli ataondoka kurejea nchini, ambapo anatarajiwa kuanza ziara ya kikazi katika Mkoa wa Mbeya na baadaye kushiriki kwenye Maadhimisho ya Siku ya Wafanyakazi Duniani (Mei Mosi), yatakayofanyika kitaifa mkoani humo."
0da943ec51a642a6c551c33e260fac9702db1261," SIMBA imeanza kampeni zake za kutetea taji la Ligi Kuu kwa ushindi wa mabao 3-1 kwenye Uwanja wa Uhuru Dar es Salaam dhidi ya JKT Tanzania jana.Mfungaji bora wa msimu uliopita, Meddie Kagere alifungua akaunti ya mabao jana akiwania tena kiatu hicho akifunga mabao mawili ya mwanzo kabla Miraji Athumani hajafunga bao la tatu.Simba ilianza mechi hiyo kwa kasi na Kagera kuandika bao dakika ya kwanza tu ya mchezo akiunganisha pasi nzuri ya Mzamiru Yassin ndani ya 18 kabla ya kumcham- bua kipa wa JKT na kuujaza mpira wavuni.Bao hilo lilifanya Simba waendelee kupambana kutengeneza mashambulizi lakini mbele kunakosekana muunganiko mzuri wa kukamilisha nafasi hizo, katika dakika 16 za mwanzo, JKT hawakuwa na utulivu wakionekana kukosa maamuzi wanapokuwa na mpira. Kagere aliiandikia Simba bao la pili katika dakika ya 58 kwa shuto akiwa kwenye 18 baada ya kupokea pasi ya mwisho kutoka kwa Mzamiru.Miraji Athumani aliyeingia dakika ya 60 kuchukua nafasi ya Deo Kanda alifunga bao la tatu katika dakika ya 74 kwa mpira wa kichwa alioukwamisha nyavuni akipokea pasi ya Kagere. Bao la kufutia machozi la JKT Tanza- nia lilipatikana dakika ya 87 kupitia kwa Edward Songo aliyefunga kwa shuti kali lililomshinda kipa wa Simba, Aishi Manula nje ya 18.Katika mechi ya jana, kocha wa Simba, Patrick Aussems aliwaanzisha wachezaji Wabrazil Tairone Santos na Gerson Fraga kucheza pamoja safu ya ulinzi kwa mara ya kwanza tangu wasajiliwe Julai na kufanya vizuri.Simba SC: Aishi Manula, Haruna Shamte, Mohammed Hussein, Erasto Nyoni, Tairone Santos, Gerson Fraga, Deo Kanda/Miraj Athumani dk60, Muzamil Yassin, Meddie Kagere, Hassan Dilunga/ Sharif Shiboub dk71 na Clatous Chama/ Ibrahim Ajibu dk78. JKT Tanzania: Abdulrahman Moham- med, Madenge Ramadhani/Michael Aidan dk64, Edward Charles, Mohammed Fakh, Rahim Juma, Jabir Aziz, Mwinyi Kazimoto, Hafidh Mussa, Hassan Matalema/Said Luyaya dk79, Danny Lyanga na Ally Bilal/ EdwardSongo dk62."
0dad250b74ae3fac96a6ea95da3908cff18481e3," JUMLA ya wanafunzi 133,747 waliofaulu elimu ya msingi mwaka jana na kukosa nafasi ya kujiunga na kidato cha kwanza mwaka huu kutokana na uhaba wa vyumba vya madarasa, wameanza masomo, baada ya ujenzi wa vyumba hivyo kukamilika.Kukamilika kwa ujenzi wa vyumba hivyo, kumetokana na agizo la Rais John Magufuli kupitia Waziri wa Nchi, Ofisi ya Rais, Tawala za Mikoa na Serikali za Mitaa (Tamisemi), Selemani Jafo kuitaka mikoa yote iliyokuwa na uhaba wa vyumba hivyo kuhakikisha wanajenga na kukamilika ifikapo mwishoni mwa Machi, mwaka huu.Akizungumza na gazeti hili kwa njia ya simu jana, akiwa kwenye ziara ya kutathmini utekelezaji wa agizo la ujenzi wa vyumba hivyo kwenye mikoa iliyokuwa na uhaba, Naibu Katibu Mkuu Tamisemi anayeshughulikia Elimu, Tixon Nzunda alisema wanafunzi wote waliofaulu mwaka jana sasa wamekwenda sekondari.“Ni rasmi sasa wale wote waliofaulu mwaka jana kujiunga na elimu ya sekondari wamekwenda, baada ya ujenzi wa vyumba vya madarasa kukamilika, hapa niko kwenye vikao tunafanya tathmini ya utekelezaji wake,” amesema Nzunda.Mwishoni mwa mwaka jana, Waziri Jafo alitangaza idadi ya wanafunzi waliochaguliwa kujiunga na kidato cha kwanza na kusema jumla ya waliochaguliwa ilikuwa wanafunzi 599,356 sawa na asilimia 81.76 ya wanafunzi wote 733,103 waliofaulu.Katika maelezo ya Jafo, wanafunzi 133,747 walifaulu na kukosa nafasi ya kuendelea, hivyo akaagiza mikoa iliyokuwa na uhaba wa vyumba vya madarasa kuhakikisha wanajenga na wakapewa miezi miwili hadi mwishoni mwa Februari, mwaka huu wawe wamekamilisha ujenzi huo.Hata hivyo, Nzunda alisema katika kutekeleza agizo hilo, Rais Magufuli alitoa fedha Sh bilioni 29.9 ambazo zilisaidia kujenga vyumba vya madarasa 2,197 katika shule za sekondari hivyo kufanya idadi ya waliofaulu na kukosa nafasi kuchaguliwa tena na kuanza masomo mwaka huu.“Utaona sasa kwamba wanafunzi wote 733,103 waliofaulu mwaka jana kujiunga na kidato cha kwanza, wamekwenda sekondari, hii ni kwamba asilimia 100 ya waliofaulu wamekwenda sekondari mwaka huu,” alisisitiza Nzunda.Desemba mwaka jana, Waziri Jafo alisema mikoa tisa pekee ndio ilifanikiwa kuwachukua wanafunzi wake wote waliofaulu kuendelea na kidato cha kwanza huko mikoa mingine 17 ikiwa na uhaba wa vyumba vya madarasa.Hata hivyo, baada ya agizo hilo mikoa hiyo ilianza kujenga vyumba hivyo na kuongezewa fedha hizo Sh bilioni 29.9 ambazo zimesaidia kujenga vyumba hivyo na kuondoa uhaba uliokuwepo.Sambamba na hilo, Nzunda alisema ajira zilizotoka hivi karibuni na walimu kupangiwa vituo vya kazi zimesaidia pia kupunguza uhaba wa walimu hususani kwenye masomo ya sayansi na kwamba wizara itaendelea kuboresha mazingira ya elimu kadri inavyowezekana.Katika hatua nyingine, Nzunda alisema Rais Magufuli ametoa Sh bilioni 35.3 kwa ajili ya kumalizia maboma ya vyumba vya madarasa 2,847 katika shule za msingi kwenye halmashauri 184 Tanzania Bara, yaliyojengwa kwa nguvu ya wananchi.Alisema ujenzi wa kumalizia maboma hayo ya madarasa utaanza wiki hii na lengo ni kupunguza msongamano wa wanafunzi darasani.Nzunda alisema fedha hizo tayari zimeshatumwa kwenye akaunti za shule husika na kwamba wana imani kuwa ujenzi ukikamilika, shule nginyi za msingi zitapunguza msongamano wa wanafunzi kwenye darasa moja na pia utasaidia kuondoa uhaba wa vyumba"
0dbb48e484af46a1567888ee8cad187011cffe91," TAASISI ya Mafunzo ya Uanasheria kwa Vitendo Tanzania (The Law School of Tanzania) iko katika hatua za mwisho za mchakato wa kuanzisha mafunzo kwa ngazi ya cheti kwa wasaidizi wa kisheria.Hayo yalibainishwa na Ofisa Habari, Elimu na Mawasiliano wa Law School jana, Scholastica Njozi kwenye maonesho ya Wiki ya Sheria yanayofanyika kwenye viwanja vya Nyerere Square jijini hapa.Alisema Law School imemaliza mchakato wa awali wa maandalizi ya mtaala na kwa sasa kinachosubiriwa ni idhini na usajili wa kozi kutoka Baraza la Taifa la Elimu ya Ufundi (NACTE) kabla ya kuanza kutoa mafunzo hayo.“Tunachosubiri kwa sasa ni idhini na usajili kutoka NACTE, mambo yakienda vizuri tutaanza kutoa mafunzo ya wasaidizi wa sheria kwa ngazi ya cheti (NTA level 4) na mafunzo yatakuwa kwa mwaka mmoja,” alisema.Law School inatarajia kutoa mafunzo hayo kutokana na serikali kupitia Wizara ya Katiba na Sheria kukasimu jukumu la kutoa mafunzo na kusimamia ubora wa mafunzo kwa wasaidizi wa kisheria nchini kwa Law School.Hii ni baada ya Bunge kupitisha Sheria ya Msaada wa Kisheria ya mwaka 2017 yenye lengo la kusimamia kwa ujumla utoaji wa msaada wa kisheria pamoja na vyombo vinavyohusika kutoa huduma hii kwa watu wasio na uwezo wa kumudu gharama za sheria nchini na kuboresha utoaji wa huduma za msaada wa kisheria kwa jamii.Aidha, Njozi alisema tangu kupitishwa kwa sheria hiyo, Law School imesimamia mafunzo ya kuwajengea uwezo wasaidizi wa sheria wapatao 2,400 kutoka nchi nzima ambao tayari walishapewa mafunzo hayo siku za nyuma.“Lengo lilikuwa ni kuwajengea uwezo zaidi wa kuweza kutoa msaada wa kisheri kwa welezi na ufanisi na kwa kuzingatia sheria.“ Baada ya kukasimiwa majukumu, tulianza refresher kozi, ambayo iliwahusu wale wasaididizi wa kisheria waliokuwa wamepewa mafunzo na mashirika na taasisi mbalimbali zikimo asasi za kiraia.Njozi aliongeza: “Lengo la kufanya hivyo ni wasaidizi wa sheria hao kujengewa uwezo zaidi katika utoaji wa msaada wa kisheria lakini pia kuwapitisha kwenye Sheria mpya ya msaada wa kisheria na kuwajulisha matakwa ya sheria juu utoaji wa msaada wa kisheria.”"
0dbff8419b10d05274f9ae806c3a80f4182e9533," SERIKALI ya Rwanda inatarajia kuanzisha kituo cha Teknolojia na Sayansi ya nyuklia (CNST) katika kipindi cha miaka mitano ijayo.Akizungumza na gazeti la New Times, Meneja wa Nishati katika Wizara ya Miundombinu, Robert Nyamvumba alisema mazungumzo na Shirika la Nguvu ya Atomiki Urusi (ROSATOM) yanaendelea kuelekea katika kuanzisha kituo hicho mapema iwezekanavyo.“Rwanda inatarajia kuwa na kituo cha teknolojia na sayansi ya nyuklia nyakati zijazo,” alisema Nyamvumba katika mahojiano maalumu katika mkutano wa kimataifa wa nyuklia huko Urusi. Mwaka jana Rwanda ilisaini mkataba wa makubaliano na Urusi kuhusu matumizi ya nishati ya atomiki kwa malengo bora.Nyamvumba alisema mazungumzo ya sasa yamejikita jinsi wataweza kutumia miundombinu ya nishati hiyo kwa maendeleo katika kilimo, dawa, elimu na uzalishaji umeme. Alisema ushirikiano na ROSATOM itasaidia Rwanda na Urusi kuanzisha programu ya masomo itakayosaidia Rwanda kupata uelewa wa ziada katika sayansi ya nyuklia kwa wanafunzi wa Chuo Kikuu cha Rwanda wa kozi za shahada ya kwanza na uzamili na uzamivu.Alisema sheria na sera pia zitatungwa kutoa njia kujenga kituo cha nyuklia kitakachotumia nishati hiyo kwa matibabu ya saratani, usindikaji chakula na kuongeza uzalishaji mazao ya mihogo na mchele, kwani kuna nchi zinatumia nishati hiyo vizuri hivyo watatumia. Alieleza majadiliano hayo yatawezesha kituo hicho kujengwa kati ya mwaka 2023 - 2024 katika eneo maalumu la viwanda la Bugesera."
0dc7aa83d132722c26c404bcc4c3beff84a4f6a9," MAHAKAMA Kuu Kanda ya Dar es Salaam imewahukumu kifungo cha maisha jela raia saba wa Somalia baada ya kupatikana na hatia ya uharamia kwa kuvamia meli na kuipiga risasi.Washitakiwa waliohukumiwa ni Mohammed Nuru, Bashir Rooble, Muhsin Haji, Abdulwaidi Abdallahamani, Farahani Abdul, Ally Ally na Omary Mohammed, ambao walikabiliwa na kosa la uharamia kinyume cha kifungu cha 66 (1)(a)(I) na (2) cha Sheria ya Kanuni ya Adhabu Sura ya 16 iliyofanyiwa marekebisho mwaka 2010.Akisoma hukumu hiyo mwishoni mwa wiki, Jaji Yose Mlyambina alisema upande wa mashitaka ulileta mahakamani hapo mashahidi 14, na mahakama imeridhishwa na ushahidi uliotolewa.Inadaiwa Oktoba 3, 2011 saa 1:30 usiku maeneo ya Bahari ya Hindi, maharamia hao walifanya uvamizi kwenye meli ya Sams All Good kwa kuipiga risasi hadi wanajeshi wa majini walipoweza kuiokoa boti ndogo aina ya Skiff iliyokuwa imevamiwa. Imeelezwa kuwa wanajeshi hao walifanikiwa kuwakamata na kuwafikisha katika Mahakama ya Wilaya ya Pwani ambako upelelezi ulikamilika na washitakiwa kusomewa maelezo ya mashahidi.Baadaye, Februari mwaka huu, kesi hiyo ilianza kusikilizwa Mahakama Kuu ambapo upande wa mashitaka katika kesi hiyo uliwakilishwa na Wakili wa Serikali Mwandamizi, Mkunde Mshanga, akisaidiana na Wakili wa Serikali Mwandamizi, Cecilia Shelly na Wakili wa Serikali, George Barasa.Washitakiwa waliwakilishwa mahakamani na Wakili Aloyce Komba, Domicus Mkwera, Rupia Abraham, Omary Msemo, Dennis Tumaini, Benedict Pius na Velasquez Severine. Kabla ya kutolewa adhabu, upande wa mashitaka uliiomba mahakama kutoa adhabu kali kwa washitakiwa ili iwe fundisho kwa wengine. Hata hivyo, washitakiwa hao waliomba mahakama kuwapunguzia adhabu kwa sababu ni wakosaji wa kwanza na kwamba wanafamilia zinazowategemea."
0e43e7f0e72fd33f0fbf9cccf323f5075970ebb1," Makubaliano hayo yaliyokwenda sambamba na utiliaji wa saini baina ya pande hizo, ilifikiwa jana Jijini Dar es Salaam mbele ya Waziri wa Nishati na Madini, Prof. Sospeter Muhongo aliyesema kuwa hatua hiyo ni moja ya mikakati inayofanywa na Serikali kujinufahisha zaidi na rasilimali zake.Alisema pamoja na hatua hiyo pia Serikali ipo katika mchakato kuwanyang’anya vitalu vya uchimbaji madini watu wote waliojimilikisha bila ya kuviendeleza kwa lengo la kuboresha tija katika sekta hiyo muhimu na inayochangia ukuaji wa uchumi kwa kiwango kikubwa.“Lengo ni kuhakikisha rasilimali ya madini inawanufaisha Watanzania wote nchini, aidha Serikali imeanza kusikiliza kilio cha wachimbaji wadogo kwa kutenga maeneo mbalimbali ambayo yatarahisisha upatikanaji wa huduma mbalimbali ikiwamo kupatiwa mikopo na vifaa.“Dhamira ya Serikali ni kuona Stamico inaimarika kwa kutekeleza ipasavyo majukumu yake, hatua ya kuchukua jukumu la kuusimamia mgodi wa Tulawaka ni maendeleo makubwa ndani ya sekta ya madini hapa nchini,” alisema Prof. Muhongo.Kwa mujibu wa makubaliano hayo, Stamico inachukua mgodi wa dhahabu pamoja na leseni za utafutaji wa madini katika maeneo tisa yanayouzunguka mgodi huo wa Tulawaka kwa gharama za Dola za Marekani milioni 4.5 na kukubali kutoa asilimia 2 ya mrahaba iwapo uzalishaji utazidi wakia 500,000 zikiwa ni kikomo cha dola za Marekani 500,000 (Sh milioni 800).Kwa upande wake Mkurugenzi Mtendaji wa Stamico, Gary Mwakalukwa, alisema kutokana na makubaliano hayo Stamico itachukua umiliki na usimamizi wa mfuko wa fedha na dhamana na majukumu yaliyopita ya baadae yanayohusiana na ufungaji wa mgodi na ukarabati wa mazingira.Alisema pia ABG itailipa Stamico, salio lililobaki kwenye mfuko wa kukarabati mazingira kiasi cha Dola za Marekani milioni 17.6 (Sh bilioni 28.1) huku yenyewe ikiwajibika katika ulipaji wa fidia kwa wahusika wengine wa mkataba huo iwapo majukumu yaliyoainishwa hayatatekelezwa.Aidha alisema matarajio kazi ya uchimbaji chini ya shirika hilo itaanza ndani ya miezi tisa ijayo na kwa kuwa sasa wapo katika kazi ya ujenzi wa miundombinu huku akitoa matumaini kwa Watanzania wanaotaka kununua hisa zinazohusiana na uchimbaji madini kujiandaa.Naye Makamu wa Rais wa ABG, Deo Mwanyika, alisema Tulawaka ulikuwa ni mgodi wenye mafanikio makubwa kwa kampuni hiyo, hivyo hayo ya kibiashara na Stamico ni fursa ya kuendeleza sekta ya madini nchini."
0e9ac91411adcd07930eec2cb5aca10edbcb5baf," KATA tatu katika mikoa mitatu nchini leo wanapiga kura kwenye uchaguzi mdogo wa madiwani kuwachagua viongozi hao wanataowaongoza kwa muda uliobaki kabla ya kufanywa kwa uchaguzi mkuu ujao hapo mwakani. Akizungumzia uchaguzi huo jijini Dar es Salaam jana, Mwenyekiti wa Tume ya Taifa ya Uchaguzi (NEC), Jaji Semistocles Kaijage alizitaja kata hizo kuwa ni pamoja na Magomeni, Dar es Salaam, Biturana, Kigoma na Mwanyahina, Simiyu.Alisema wapigakura waliojiandikisha kwenye Daftari la Kudumu ya Wapiga Kura, sambamba na wale waliopoteza kadi zao za kupigia kura au kuharibika, wanaruhusiwa kutumia hati ya kusafiria, leseni ya udereva au kitambulisho cha taifa kupiga kura hapo kesho.“Tume kwa kuzingatia masharti ya kifungu cha 62(a) cha Sheria ya Uchaguzi wa Serikali za Mitaa, imeruhusu wapiga kura ambao wamepoteza kadi zao za kupigia kura au zimeharibika au zimechakaa watumie mojawapo ya vitambulisho vifuatavyo; Pasi ya Kusafiria, Leseni ya Udereva au Kitambulisho cha Uraia kinachotolewa na Mamlaka ya Vitambulisho vya Taifa (NIDA),” alisema Jaji Kaijage.Alifafanua kwamba mpigakura ataruhusiwa kutumia vitambulisho hivyo, kwa sharti kwamba jina lake liwemo katika orodha ya Wapiga Kura katika kituo anachokwenda kupiga kura na lifanane kwa herufi, maneno na tarakimu na majina yaliyopo katika kitambulisho mbadala.Aidha ,Jaji Kaijage aliwahimiza wapiga kura kujitokeza kwa wingi na kuwahi kwenye vituo vya kupiga kura ili kuchagua viongozi wawatakao kuwaongoza kwa kipindi kilichobaki kabla ya Uchaguzi Mkuu ujao. “Kesho (leo) Jumamosi ni siku ya kupiga kura katika uchaguzi mdogo wa udiwani kwenye kata tajwa, jumla ya wapiga kura 26,282 katika vituo vya kupigia kura 69 watahusika na uchaguzi huu,” alisema.Jaji Kaijage aliwaasa viongozi wa vyama vya siasa, wagombea, wafuasi wao na wananchi kwa ujumla kujiepusha na vitendo vinavyoweza kusababisha fujo au vurugu wakati wa uchaguzi.“Pale panapokuwa na malalamiko yoyote ya ukiukwaji wa sheria na taratibu za uchaguzi, malalamiko hayo yawasilishwe kwenye mamlaka inayohusika kwa utaratibu uliowekwa kwa mujibu wa sheria,” alisema.Jaji Kaijage alisema upigaji kura utafanyika katika vituo vilevile vilivyotumika wakati wa uchaguzi mkuu wa mwaka 2015 na kuongeza kwamba vituo vitafunguliwa kuanzia saa moja kamili asubuhi na kufungwa saa kumi kamili jioni.“Iwapo wakati wa kufunga kituo watakuwepo wapiga kura katika mstari, ambao wamefika kabla ya saa kumi jioni na hawajapiga kura, wataruhusiwa kupiga kura. Mlinzi wa kituo cha kupigia kura, atasimama nyuma ya Mpiga kura wa mwisho aliyekuwepo kituoni kabla ya saa 10 jioni. Mtu yeyote hataruhusiwa kujiunga katika mstari wa wapiga kura baada ya muda huo,” alisisitiza.Jaji Kaijage alisema NEC imewaelekeza watendaji wa uchaguzi vituoni wawape kipaumbele wagonjwa, watu wenye ulemavu wa aina mbalimbali, wanawake wajawazito au wenye watoto wachanga na wazee.Pia ameelekeza kwamba mpiga kura mwenye ulemavu wa kutoona, ataruhusiwa kwenda kituoni na mtu atakaemchagua mwenyewe kwa ajili ya kumsaidia kupiga kura. “Wapiga kura wanatakiwa kuondoka vituoni baada ya kupiga kura na wajiepushe na mikusanyiko au mikutano katika maeneo ya vituo vya kupigia kura.” alisema."
0ebce7758de01efa31f6cb32923137d89af0eea0," MWANARIADHA Raketi Isack kutoka Loliondo amefanikiwa kutetea ubingwa wake katika mashindano ya riadha ya kilomita 21 ya Loliondo-Serengeti Marathon yaliyofanyika Loliondo, Ngorongoro.Isack alitetea ubingwa huo kwa mara nyingine baada ya kufanikiwa kumaliza mbio za kilomita 21 kwa kutumia muda wa dakika 1:7:46 akifuatiwa na Wilson Gabase kwa dakika 1:7:47 na nafasi ya tatu Haji Dayani kwa muda wa dakika 1:09:39.Katika mbio za kilomita kumi kwa wanawake Matrida Zakayo alishinda kwa muda wa dakika 39:41:02 akifuatiwa na Pasiana Edward kwa muda wa dakika 40 :24:89. Pia katika mashindano hayo mbio za mita 800 na 1,500 zilihusishwa ambapo washindi wa mbio zote walizawadiwa zawadi za fedha na medali.Akifunga mashindano hayo Mkuu wa Wilaya Ngorongoro, Rashid Taka alisema mbio hizo zinalenga kuhamasisha utalii pamoja na kuibua na kuendeleza vipaji vya riadha.“Washindi kumi katika mbio za kilomita 21 watakwenda kuwakilisha wilaya yetu na kushiriki Ngorongoro Marathon zitakazofanyika wilayani Karatu mwakani,” alisema Taka. Alisema watawasiliana na Shirikisho la Riadha nchini (RT) ili mbio hizo za Loliondo Serengeti Marathon ziwe za kimataifa zaidi kwa mwaka ujao, kwani mwaka huu walipokea maombi kwa wanariadha kutoka nje ya nchi ambao walihitaji kushiriki.“Tutaendelea kufanya kazi kwa pamoja ili kuboresha zaidi kwani mwakani mbio hizi tunategemea zinakuwa na sura tofauti kwani pia hivi sasa tumedhamiria kunyanyua michezo katika wilaya hii,” aliongeza.Naye Mratibu wa mbio hizo Paul Dudui alisema mbali na kuibua vipaji,mbio hizo zinasaidia kuhamasisha utalii katika vivutio mbalimbali ambapo mwaka ujao wataziboresha kuwa za kimataifa.Mashindano hayo yaliandaliwa na wananchi kushirikiana na ofisi ya Mkuu wa Wilaya ya Ngorongoro yalilenga katika kutangaza na kuimarisha utalii katika ukanda wa ikolojia ya Serengeti, Ngorongoro kreta, ziwa Natron, mlima wa Oldonyo Lengai na kuhamasisha ulinzi wa mazingira na wanyama katika ikolojia ya Serengeti."
0ecd111de63881bf6a1a5737ab588f514c96c70c," WAZAZI sita wamehukumiwa vifungo vya miezi sita jela kila mmoja baada ya kupatikana na hatia ya kuwatelekeza watoto wao waliokimbilia kuishi mitaani katika mji wa Sumbawanga mkoani Rukwa.Hayo yamebainishwa na Mkuu wa Wilaya ya Sumbawanga, Dk Halfany Haule, alipokaribishwa kutoa neno la shukrani katika kilele cha Siku ya Mtoto wa Afrika, kilichofanyika kimkoa juzi katika mji mdogo wa Namanyere wilayani Nkasi.Katika sherehe hizo zilizoandaliwa na kuratibiwa na Shirika lisilo la Kiserikali la Plan International kupitia mradi wake wa Uzazi Salama Mkuu wa mkoa wa Rukwa, Joachim Wangabo aliwakilishwa na Mkuu wa Wilaya ya Kalambo, Julieth Binyura.“Idadi ya watoto wanaoishi mitaa katika Mji wa Sumbawanga inaongezeka kwa kasi hii ni kwa sababu baadhi ya wazazi na walezi wanawatelekeza watoto wao kwa mfano hapa wilayani Nkasi, imebainika kuwa wazazi wanawatelekeza watoto wao na kwenda kuishi mashambani bila ya kuwaachia mahitaji muhimu ya maisha ikiwemo chakula,” alieleza Dk Haule.Akifafanua alisema kuwa tangu Januari hadi Juni, mwaka huu, tayari wazazi sita walikamatwa na kufikishwa mahakamani na kuhukumiwa vifungo vya miezi sita jela kila mmoja wao kwa makosa ya kuwatelekeza watoto wao.“Msako wa kuwasaka wazazi wanaowatelekeza watoto wao unaendelea pia ni endelevu,” alisisitiza.Binyura aliwaasa wazazi hususani akina baba wanaowakataa watoto wao wa kuwazaa kuwa siku hizi kuna miundombinu ya kutambua mzazi halisi wa mtoto kwa njia ya vinasaba (DNA).Watoto nao katika risala yao iliyosomwa na mwanafunzi wa kidato cha pili katika shule ya Sekondari Matai iliyopo katika wilaya ya Kalambo, Huruma Simoya walieleza masikitiko yao dhidi ya visa vya ukatili vinavyofanywa na jamii dhidi yao.Wakiainisha visa hivyo vya ukatili ni pamoja na kupigwa hovyo na wazazi na walezi katika familia, kutumikishwa katika ajira za utotoni, watoto wa kike kutumikishwa kupita kiasi, kupigwa viboko shuleni bila kuzingatia sheria, taratibu na miongozo iliyopo."
0eec26a488ff8052197a3b5390b418ac1c12ba6f,".Mtu mmoja anayeshukiwa kuwa na virusi vya Corona amewekwa katika uangalizi maalum katika Hospitali ya Taifa ya Kenyatta (KNH) jijini Nairobi mara baada ya kuwasili katika Uwanja wa Ndege wa Kimataifa wa Jomo Kenyatta (JKIA).Taarifa ya Shirika la Ndege la Kenya (KQ) imeeleza kuwa abiria huyo amewasili jijini Nairobi leo Januari 28, akitokea Guangzhou nchini China ambapo ndipo virusi hivyo vilipoenea kwa kiwango kikubwa.Taarifa hiyo inaeleza kuwa uamuzi wa kumuweka abiria huyo chini ya uangalizi maalumu umefikiwa na serikali kupitia kitengo cha afya kilichowekwa uwanjani hapo.Ripoti inaonesha kuwa abiria huyo aliruhusiwa na mamlaka za afya mjini Guanzhou kurejea Kenya lakini alipofika ameonesha kuwa na dalili zinazoshabihiana na ugonjwa huo. KQ imesema ilichukua hatua za tahadhari kwa kumtenga abiria huyo wakati wote wa safari.Hadi sasa watu zaidi ya 100 wameripotiwa kufariki dunia kutokana na virusi hivyo nchini China, huku vikizidi kusambaa kwenda katika maeneo mbalimbali duniani."
0f3cbf200b1576ec06958663630b1fe0296dc147," NAIBU Rais wa Kenya, William Ruto amefi chua kuwa kamwe hakuwahi kufi kiria kushika wadhifa mkubwa serikalini, kwani ndoto kubwa maishani mwake ilikuwa kuwa dereva wa treni.Alisema hayo hivi karibuni alipokutana na wakufunzi wa Tamasha la Filamu Kenya ofisini kwake Karen, jijini hapa na kuzungumzia alivyopambana kimaisha, akianza na kuuza karanga na nyama za kuku barabarani katika kituo kikuu cha reli.Alisema kati ya mwaka 1978 na 1980, aliuza vichwa vya kuku kwa kati ya Sh 12 na 14 za Kenya, na maisha yaliendelea kwa sababu alikuwa na dhamira ya kukabiliana na maisha.“Ndiyo mjue Mungu ni wa ajabu... Siku hizo, hata sikuamini eti naweza kuwa mtu... yaani ile nilikuwa nafikiria kabisa ni kuwa dereva wa gari moshi.“Hapo ndiyo nilikuwa nimejipanga. Pale nilikuwa nauza kuku palikuwa ni karibu na reli. Nilikuwa naona hii gari moshi inatembea nikasema, ‘hii kitu nitakuja kuendesha siku moja,” alisema na kuwafanya watu kuangua kicheko.Alisema hayo akilenga kuwapa ujasiri vijana, waweze kujitambua, kujithamini na kujiwekea malengo ya mbali ili waweze kufanikiwa kimaisha, bila ya kujali wametoka katika familia duni kiasi gani. Leo hii, ukitaja matajiri wakubwa nchini Kenya, jina la Ruto halikosekani.Na anakiri alianzia maisha juani sasa analia kivulini, na amewahi kukaririwa akisema, kama hakupata utajiri huo kihalali, ana hakika angekuwa anaozea jela.“Watu wengi wanakosea kuamini kwamba ni lazima uwe masikini kwa sababu wazazi wako walikuwa masikini, baadhi wanasema kuna watu walizaliwa wawe masikini, na hilo ni neno kwa mujibu wa shetani,” alisema Ruto.Alisisitiza kwamba anaweza kusema alivyopata kila senti aliyonayo, kwani amezipata kwa juhudi na kununua hisa kwenye kampuni na kumbukumbu zipo.“Nilivyokuwa mdogo niliuza kuku kwenye makutano ya reli jirani na nyumbani, fedha za kujikimu chuo kikuu nilitumia kumjengea baba yangu nyumba, nililipa karo za wadogo zangu, Mungu amekuwa mwema kwangu, na kwa kufanya kazi kwa bidii na kudhamiria, nina kitu,” alisema mwanasiasa huyo katika moja ya fursa alizopata kuzungumzia utajiri wake.Ruto ni nani?Ni mwanasiasa na bilionea kijana aliyeandika historia katika maisha yake na ya familia kwa ujumla. Aprili 9, mwaka 2013, kijana huyo mwenye umri wa miaka 52 na ambaye jina lake kamili ni William Kipchirchir Samoei arap Ruto, kwa mara ya kwanza aliapishwa rasmi kuwa Naibu Rais wa Kenya.Aliendelea na wadhifa huo kuanzia mwaka 2017 na sasa analenga kuushika urais kamili katika uchaguzi mkuu wa mwaka 2022.Hakika, kijana huyu aliyezaliwa katika familia masikini katika Kijiji cha Sambut kilichopo Kitongoji cha Kamagut, Uasin Gishu nchini Kenya Desemba 21, 1966 ameandika historia mpya si kwa familia yake tu, bali hata yeye mwenyewe kwani amefanya mapinduzi makubwa ya kimaisha.Mama yake mzazi, Sarah Cheruiyot (68) anasema mwanawe alikuwa anatembea pekupeku kwenda shuleni kama watoto wengine kijijini hapo, na aliporudi nyumbani alikwenda kuchunga mbuzi.Ukifuatilia historia yake, tangu anauza karanga katika barabara kuu ya Eldoret kuisaidia familia yake kupata fedha za kujikimu, hadi alipo leo, utabaini kwamba penye nia pana njia, na hakuna linaloshindikana ili mradi uwe na dhamira ya kufika unapokusudia.Msomi huyo wa Sayansi kutoka Chuo Kikuu cha Nairobi, alianza kushika madaraka kwa kuteuliwa na Rais Daniel arap Moi kuwa Waziri Msaidizi wa Masuala ya Utawala na baadaye akateuliwa kuwa Waziri wa Mambo ya Ndani.Pia amewahi kuwa Katibu Mkuu wa KANU, akajiuzulu nafasi hiyo Oktoba 6, 2007. Aprili 13, 2008, Ruto aliteuliwa kuwa Waziri wa Kilimo katika Serikali ya Pamoja ya Mwai Kibaki na Raila Odinga, na Oktoba 19, 2010 akateuliwa kuwa Waziri wa Elimu ya Juu.Kijana huyo aliyeokoka na kuongoza kwaya ya umoja wa Wakristo wakati anasoma Chuo Kikuu, tangu mwaka 1997 amekuwa Mbunge wa Eldoret Kaskazini.Alihitimu Chuo Kikuu cha Nairobi mwaka 1990 na kupata Shahada ya Sayansi, na Shahada ya Uzamili ya Muundo wa Mimea."
0f549457628a1f540d3d5940ac5d21ba5f258533," Akieleza kuhusu manufaa yaliyopatikana kisiwani humo kutokana na kuwepo uwekezaji wa gesi, mjumbe wa Kamati ya Ustawi wa Jamii Kijijini hapo, Chiku Abdalah alisema mbali ya kupata umeme na maji bure, kijiji kimefaidika na huduma nyingine za jamii, ikiwemo wanafunzi kupata msaada wa elimu pamoja na afya.“ Tunawashukuru Pan Africa na Songas, wanatujali wanatusaidia elimu ya watoto wanatupatia maji, tunashirikiana nao vizuri,” alisema. Mjumbe wa Kamati ya Mipango, Uchumi na Fedha kijijini hapo, Yussufu Faraki alisema shule ya chekechekea imejengwa kijijini hapo na fursa za ajira kwa vijana zimepatikana.“Tunakwenda vizuri na Songas na Pan African, wamekarabati shule, wametuwekea watu wa mahusiano, walituletea mkunga, wanalipa ada. Tunakubali changamoto zipo lakini kila mmoja anamhitaji mwenzake,” alisema Faraki.Akielezea kuhusu ziara hiyo, Naibu Katibu Mkuu Wizara ya Nishati na Madini, Ngosi Mwihava alisema wamefika kijijini hapo kuona shughuli za maendeleo zinazotokana na uwekezaji katika sekta ya gesi asilia na kujenga welewa mpana kuhusu uwekezaji wa gesi na faida zake kwa maendeleo ya eneo la uwekezaji, ikiwemo pia maendeleo ya Taifa kwa ujumla.Katibu wa Jumuiya ya Kikristo Tanzania (CCT) na Mwenyekiti wa Sekretarieti ya Kongamano la viongozi wa dini, John Mapesa alisema elimu ya Songosongo imejulikana kwa viongozi wa dini na namna wananchi wa eneo hilo wanavyoizungumzia sekta ya gesi na namna walivyonufaika nayo.“Tumepata elimu ya kufaa, tunapoelekea katika kongamano letu, tutajua namna nzuri ya kuishauri serikali na Wizara katika sekta hizi kwa maendeleo ya faifa,” alisema. Ofisa Uhusiano wa Jamii wa Kampuni ya Songas, Nicodemus Chipakapaka alieleza kuwa, mbali na uchimbaji imejikita katika kutoa huduma za jamii kupitia elimu, afya ambapo shirika hilo limekuwa likigharimia wanafunzi wanaofaulu kuendelea na masomo ya sekondari kijijini hapo.Mbali na hayo alieleza kuwa, Songas wamefanikiwa kuboresha zahanati ya kijiji, ikiwemo pia kuwezesha uwepo wa wahudumu wa afya wanaohudumia wananchi kijijini hapo.Akieleza namna shirika la Pan Africa linavyosaidia katika shughuli za maendeleo kijijini hapo, Ofisa Maendeleo ya Jamii wa Shirika hilo, Tura David alieleza kuwa, pamoja na mambo mengine, kwa kuzingatia umuhimu wa elimu na namna utakavyowanufaisha wana Songosongo, Shirika hilo limeanzisha mpango wa kusaidia wanafunzi 10 kila mwaka wanafaulu vizuri zaidi na kuwaendeleza katika shule zilizopo nje ya Songosongo na nje ya Wilaya hiyo.Alisema shirika limejenga bweni la wasichana kijijini hapo lenye uwezo wa kuchukua wanafunzi 55. Kwa mujibu wa Mtaalamu wa Masuala ya gesi na Msimamizi Mkuu wa Mitambo ya Kusafisha Gesi kutoka Shirika la Maendeleo ya Petroli Tanzania (TPDC), Sultan Pwaga, mitambo mipya inayojengwa ya kuzalisha gesi kisiwani humo inatarajiwa kuzalisha futi za ujazo milioni 140 kwa siku, uzalishaji wa umeme wa zaidi ya megawati 10, ambapo pia kutakuwa na mtambo wa kukandamiza gesi, na mtambo wa kusafisha maji ya wastani wa lita 60,000 kwa siku ambapo wananchi wa Songosongo wanatarajiwa kufaidika na huduma za maji hayo.Makamu Mkurugenzi Uzalishaji Songas, Elias Mnunduma alisema kwa sasa eneo hilo la Songosongo linazalisha gesi ya futi za ujazo milioni 105 kwa siku.Asilimia 80 ya gesi inauzwa Tanesco kwa ajili ya kuzalisha umeme na asilimia 20 inapelekwa viwandani."
0f5bf82dcbb81f6291a8dc85ed6e306e15a1cbea," BAADHI ya wafugaji wilayani Rungwe wameitaka Kampuni ya Asas inayojihusisha na ununuzi maziwa wilayani humo, kuhakikisha inajenga kiwanda ili maziwa yaongezewe thamani na kuuzwa kutokea wilayani humo.Wakizungumza kwa nyakati tofauti wilayani humo, wamesema kitendo cha Asas kuweka kituo cha kukusanyia maziwa wilayani Rungwe na kuyasafirisha kwenda kiwandani Mkoani Iringa, kinasababisha wanunue maziwa kwao kwa bei ya chini ili kufidia gharama nyinginezo ikiwemo usafirishaji tofauti kama wangekuwa na kiwanda.Mfugaji wa kijiji cha Syukula kata ya Kyimo wilayani humo, Mabua Mwakalimbila alisema bei wanayouza maziwa kwa lita moja ipo chini, hailingani na gharama wanazotumia kumuhudumia ng'ombe hadi kufikia hatua ya kutoa maziwa.""Wangekuwa wananunua kwa Sh 1,000 kwa lita ingekuwa ni nafuu, lakini kwa Sh 600 ni fedha kidogo, lakini naamini wakijenga kiwanda hapa gharama wanazotumia kukusanya maziwa na kuyasafirisha zitapungua hivyo wataongeza bei katika ununuzi wa maziwa,""amesema.Joseph Mafundo amesema ikiwa kampuni ya Asas itashindwa kujenga kiwanda wanatamani idadi ya wanunuzi iongezeke ili kuwe na ushindani katika ununuzi.Ofisa Uhusiano wa Kampuni ya Asas, Ben Mwakanyamale alisema kampuni hiyo imeteua kata sita za mfano ambazo wanatoa elimu ya ugani kwa wafugaji kwa kushirikiana na serikali.Wanakusudia kujenga kituo cha kukusanyia maziwa katika kila kata ili kuwapunguzia wafugaji gharama za usafirishaji wa maziwa.Amezitaja kata hizo kuwa ni Kiwira, Malindo, Lufingo, Ipogolo, Nkunga na Kyimo na kwamba wanakusudia kujenga kiwanda wilayani Rungwe ili kuongeza thamani ya maziwa na kuchochea ongezeko la ajira na kukuza pato la wilaya.Ukosefu wa soko la uhakika la maziwa wilayani Rungwe unadaiwa kusababisha upotevu wa lita zaidi ya milioni 50 kwa mwaka kati ya lita zaidi 60 milioni zinazolishwa kwa mwaka wilayani humo, ambapo kwa takwimu hizo inakadiriliwa lita 200,000 hupotea kati ya 230,000 zinazolishwa kwa siku."
0f5c284178765d0a6d07ce07bf4fe33f92e06202," SERIKALI inasubiri ili kuingilia kati taarifa kuwa Mamlaka ya Udhibiti wa Nishati na Maji (Ewura) imetoa mapendekezo ya kuongeza bei ya maji ambapo inadaiwa imeongezeka kwa asilimia 80, kiwango ambacho hakilingani na uwezo wa wananchi.Akijibu swali la Mbunge wa Babati Mjini, Paulina Gekul (CCM) aliyetaka kujua serikali itatekelezaje azma yake ya kuwapa wananchi majisafi na salama wakati kuna taarifa za mapendekezo ya Ewura kupandisha bei za maji kwa asilimia 80, Waziri Mkuu alisema serikali italiangalia suala hilo kwa kina. Mbunge Gekul alisema kwa kupandisha kwa asilimia 80, bei ya maji kwa uniti moja itapanda kutoka Sh 1,195 hadi Sh 1,800.Waziri Mkuu Majaliwa alisema azma ya serikali ni kutoa huduma bora kwa wananchi na kwa kuangalia uwezo wao. “Lakini kama anavyosema Mbunge kama bei za maji zimepanda kwa asilimia 80 serikali inangoja kupata mapendekezo hayo na kuchukua hatua,” alisema.Alisema serikali itakuwa na uamuzi wa kuingilia kati katika mapendekeo hayo ya Ewura kama bei itakuwa imepanda sana na wananchi hawawezi kumudu ongezeko hilo. Waziri Mkuu alimtaka mbunge huyo kuwa na subira hadi hapo mapendekezo ya mamlaka hiyo ya Ewura yatakapokuwa yamefika serikalini na ndipo itakuwa na la kusema kuhusu gharama hizo.Akijibu swali la Mbunge wa Viti Maalumu, Suzan Lyimo (Chadema) aliyetaka kujua serikali ina mkakati gani kuhusu kuboresha kilimo cha umwagiliaji kwa sababu kilimo cha kutegemea mvua ambacho watanzania asilimia 70 wanakitegemea hakifanyi vizuri sababu ya mabadiliko ya tabia nchi, Waziri Mkuu alikiri kuwa ni kweli kilimo cha umwagiliaji hakifanyi vizuri.Alisema kwa sasa taifa haliwezi kujigamba kuhusu kilimo cha umwagiliaji, kutokana na kutopewa kipaumbele cha kutosha katika kuzalisha mazao ya kutosha nchini. Alisema katika hatua za awali, serikali imeamua kuvunja Tume ya Umwagiliaji na kuwaondoa wakurugenzi sita na watendaji 25 kuhamishwa na kupelekwa katika maeneo mengine. Alisema uamuzi huo ulikuja baada ya kuona miradi mingi haitekelezwi na hata fedha zinazopelekwa katika kutekeleza miradi hiyo zimekuwa hazifiki na miradi haitekelezwi kwa kiwango kinachotakiwa.Alisema katika mabadiliko ambayo serikali inafanya kuhusu tume, pia itakuwa na maofisa umwagiliaji katika kanda hadi wilayani na kushirikiana na maofisa ugani waliopo katika ngazi ya kata na vijiji. Vile vile kutokana na miradi hiyo mingi kutofanya vizuri, Wizara ya Maji iliunda tume kufanya uchunguzi wa miradi ya maji ambayo haikufanya vizuri na wale watakaobainika kuhusika wataadhibiwa."
105b495562a154cbbcadcffad1064e8118242c74," KOCHA mkuu wa timu ya soka ya Mbao FC ya mkoani Mwanza, Amri Saidi amesema anaihoﬁ a Yanga kutokana na soka saﬁ inayocheza. Akizungumza na gazeti hili jana, Said aliyewahi kuichezea Simba alisema timu yake bado inaendelea kujiandaa ili kuwakabili Yanga na kupata ushindi. “Tunacheza na timu kubwa sana nchini na barani Afrika. Tutaingia na tahadhari ya kucheza mchezo wa kuzuia tuweze kupata sare dhidi ya Yanga.Yanga ni timu kubwa hata hivi karibuni imetoka sare na timu ya Simba SC ambao ni mabingwa watetezi wa ligi,’’ Amri alisema. Hata hivyo, kikosi cha Said kiliibuka na ushindi wa bao 1-0 dhidi ya Simba nyumbani kwao CCM Kirumba Mwanza. Aliwaomba wadau na wapenzi wa timu hiyo wajitokeze kwa wingi katika Uwanja wa Taifa keshokutwa kuwapa sapoti ya kuondoka na pointi.Aliahidi kuwasistiza vijana wake kuwa wapambane kwa hali na mali ili wahakikishe wanapata sare na Yanga. Timu hiyo inayodhaminiwa na kampuni ya Gf trucks & Equipment ipo katika nafasi ya sita kwenye msimamo wa Ligi Kuu ikiwa na pointi13. Mbao FC imepoteza michezo miwili mpaka sasa dhidi ya Ruvu Shooting na JKT Tanzania."
107dd7197b90fdfbe1a98b86dadfa8bfac9bfedf," Akizungumza na waandishi wa habari jijini Dar es Salaam wakati wa uzinduzi huo leo, Mwenyekiti Mtendaji na Ofisa Mtendaji wa muda wa Fastjet, Ed Winter alisema kwamba safari hiyo itaanza Agosti, mwaka huu.Winter alisema Fastjet itafanya safari mara mbili kwa wiki kutoka jijini Dar es Salaam kwenda Harare ambapo nauli ya chini zaidi itakuwa ni Dola za Marekani 50 (Sh 84,059).“Tunachukua nafasi hii kutangaza safari ya tatu ya kimataifa ya Fastjet kutoka Tanzania, kwa sababu tayari inakwenda Zambia na Afrika Kusini,” alisema Winter.Naye Waziri wa Usafirishaji wa Zimbabwe, Dk Obert Mpofu, akizungumza wakati wa uzinduzi wa safari hiyo alisema anaishukuru Kampuni ya Fastjet kwa kuanzisha safari hiyo kwa gharama nafuu na itakuwa na msaada mkubwa kwa wananchi wa Zimbabwe."
10b03eaffdc3304770628c87bda11e0267eed7eb," KOCHA wa Yanga, Mwinyi Zahera ameeleza kwamba anaendelea kusuka mipango mizito ya kuimaliza Township Rollers kupitia mikanda ya video ya mechi za nyumbani za timu hiyo ya Botswana akiitazama kila wakati kabla ya kuvaana nao katika mchezo wa marudiano.Zahera aliliambia gazeti hili jana ingawa wachezaji wake wamekuwa katika ari kubwa na wanajiamini kwenda kumaliza mchezo kwa kupata matokeo wakiwa ugenini, lakini bado anahitaji kuendelea kuwafundisha pia kupitia mikanda hiyo kwa mara nyingine katika kipindi walichokwenda kuweka kambi Kilimanjaro.“Wachezaji wapo kwenye ari kubwa na wanajiamini mno kuelekea mechi ya pili kule Botswana, tumeangalia video na kufanyia kazi namna ya kutafuta ushindi ingawa tutacheza na Polisi Tanzania mechi ya kirafiki lakini bado tutawaonesha tena wachezaji zile video namna wapinzani wanavyocheza, wafahamu tunatafutaje ushindi,” alisema Zahera.Mbali na hayo, kocha huyo raia wa DR Congo pia aligusia juu ya maendeleo mazuri ya kambi ya timu hiyo ambapo walishaanza mazoezi ya kujiweka fiti tangu walipowasili juzi mkoani humo.Alieleza kwamba amefurahi kurejea kwa Kelvin Yondani na Juma Abdul ambao hawakuwepo wakati Yanga ikiumana na Rollers katika mchezo huo wa kwanza wa hatua ya awali wa michuano ya Ligi ya Mabingwa Afrika na kuisha kwa sare ya bao 1-1 jijini Dar es Salaam mwishoni mwa wiki iliyopita.Kuhusiana na beki wa kulia, Paul Godfrey ‘Boxer’ aliyeumia katika mechi hiyo, Zahera alisema anaendelea vizuri akiwa tayari ameshaanza mazoezi mepesi na kama atakuwa na mwendelezo mzuri basi anaweza kuungana na timu hiyo Kilimanjaro.Katika mchezo huo wa pili unaotarajia kupigwa Gaborone, Agosti 24, Yanga itahitaji ushindi au sare ya mabao 2-2 na zaidi ili kufuzu hatua inayofuata ya michuano hiyo mikubwa Afrika kwa ngazi ya klabu."
11066cccc8556d9216650f0e9b8a11bea7bda395," Shirika la Kimataifa la Uhifadhi wa Mazingira na Wanyamapori (WWF) limeipongeza serikali ya Tanzania kwa kupiga marufuku matumizi ya mifuko ya plastiki nchini.Kwa mujibu wa taarifa ya WWF kwa vyombo vya habari, Mkurugenzi Mtendaji wa shirika hilo, Dk. Dk Marco Lambertin wamejipanga kushirikiana na Tanzania kwenye jitihada za kudhibiti janga la uchafuzi wa mazingira kutokana na plastiki kwa kutumia ufahamu wa kisayansi juu ya suala hilo na kutoa mapendekezo kwenye sera za udhibiti.“Tunashuhudia zaidi ya tani milioni nane za plastiki zikiingia kwenye bahari kila mwaka huku tani milioni 104 zikitarajiwa kuharibu mfumo wa mazingira ifikapo mwaka 2030 kama hatua za haraka hazitachukuliwa, zitaharibu asili, maisha ya binadamu, afya na wanyamapori,” alisema.Kwa upande wake Mkurugenzi wa WWF Tanzania, Dk Amani Ngusaru, ameeleza kuwa plastiki ni sababu ya kwanza ya uharibifu mkubwa wa mazingira ikiharibu mazingira ya asili na rasilimali kuliko watu wengi wanavyofahamu inachukua zaidi ya miaka 100 kwa mfuko mmoja wa plastiki kuoza na hii inaongeza ukubwa wa tatizo.Waziri Mkuu Kassim Majaliwa alitangaza Marufuku hiyo kuanzia Juni Mosi, alipokuwa akijibu hoja za wabunge walizozitoa katika mjadala wa bajeti ya ofisi ya Waziri Mkuu mwaka 2019/2020.Tanzania inaungana na nchi nyingine 13 barani Afrika ikiwa ni pamoja na Kenya, Uganda na Rwanda, ambazo aidha zimepiga marufuku ya matumizi ya mifuko hiyo ya plastiki au kuweka tozo za mifuko hiyo ili kudhibiti na kuimaliza kabisa."
1146d6b4b5f38d1e47599fc43dc2416ab09a9c6b," WAZIRI Mkuu, Kassim Majaliwa amewataka Watanzania kutulia na kuwahakikishia wale wanaoishi nchini Kenya kuwa wako salama dhidi ya tishio lililotolewa na Mbunge Charles Kanyi ambaye ni msanii maarufu kwa jina la Jaguar wa Jimbo la Starehe nchini humo.Mbunge huyo kupitia mitandao ya kijamii, alisikika akihamasisha vita dhidi ya wageni wanaofanya kazi kwenye jimbo lake hilo, kwa madai kuwa wanachukua ajira za Wakenya na hivyo kutoa saa 24 kwa wageni hao wakiwemo watanzania kuondoka nchini humo.Aidha, katika video hiyo alisikika akieleza kuwa baada ya saa hizo 24 zinazoishia leo mgeni yeyote mwenye duka, anayefanya kazi ofisini au hotelini atapigwa.Kutokana na video hiyo, Mbunge wa Rufiji Mohammed Mchengerwa (CCM) aliomba mwongozo wa Spika Job Ndugai akitaka serikali itoe kauli kuhusu tishio hilo kwani licha ya nchi hiyo kuwa jirani na Tanzania pia watanzania wengi wanafanyakazi huko.Kutokana na hoja hiyo, Spika Ndugai alibainisha kuwa hakuna haja ya serikali kumjibu Mbunge huyo kutokana na kutokuwa na mamlaka ya nchi kutoa kauli kama hiyo, jambo ambalo hata hivyo lilipingwa na wabunge wengine wakieleza kuwa kauli kama hizo ni hatari kuzidharau.Mbunge wa Hai na Kiongozi wa Kambi Rasmi ya Upinzani Freeman Mbowe (Chadema), aliomba Bunge litoe kauli na kulaani kauli hiyo kwani ni nzito na haifai kupuuzwa..Mbunge wa Buchosa Dk Charles Tizeba alisema katika mazingira ya kawaida mbunge huyo unaweza akadharauliwa lakini mambo kama hayo yalishatokea Afrika Kusini kutokana na uchochezi mdogo kama huo na watu wakapoteza maisha, na Watanzania wakiwemo.Mbunge wa Simanjiro, James Ole Millya alieleza kuwa jimbo lake liko karibu na Kenya, ambapo wananchi wake wanahemea nchini humo hivyo kauli kama hiyo ikitamkwa tena na mbunge maarufu kama Jaguar ni hatari kwao.“Afrika Kusini ilianza kama hivi, lakini pia Afrika Mashariki ilivunjika mwaka 1977 kwa mambo kama haya tena yaliyoanzia Kenya,” alieleza.Mbunge wa Mtera, Livingstone Lusinde (CCM) alionesha kukasirishwa na Bunge hilo kupoteza muda wake kumjadili Mbunge mmoja tena asiye na mamlaka ya nchi na kueleza kuwa endapo Watanzania watapigwa leo, Jumatatu Wakenya waliopo nao wapigwe jambo ambalo hata hivyo lilipingwa na Bunge hilo.Kutokana na mjadala huo, Waziri Mkuu Majaliwa alitoa kauli ya serikali na kueleza wazi kuwa tangu mbunge huyo atoe kauli za uchochezi juzi jioni tayari serikali ilishachukua hatua ikiwemo kukutana na Balozi wa Kenya Tanzania na Balozi wa Tanzania Kenya.“Nawasihi muwe watulivu, serikali imesikia suala hili kuanzia jana, hatukukaa kimya tumelifanyia kazi. Hatua ya kwanza ni kuangalia mzungumzaji ana mamlaka gani nchini kwao, tumejua ni Mbunge,” alisema."
115f11eb5f7d4ec8c9ed994f7a613024d7495529," Aidha benki hiyo inatarajia kuanza kuuza hisa zake nchini Kenya, ili kuiwezesha kupata manufaa zaidi pamoja na kuboresha masuala mbalimbali yanayohusu benki.Mkurugenzi Mtendaji wa Benki hiyo, Dk Charles Kimei, alisema hayo wakati alipozungumza na waandishi wa habari kuhusu Mkutano Mkuu wa 19 unaotarajia kuanza jijini hapa leo, uliotanguliwa na mkutano wa awali ulioshirikisha wanahisa wa benki hiyo pamoja wanachama.Alisema ni vyema wanahisa wawe na tabia ya kuendelea kuwa na hisa zao na kupata elimu juu ya faida za hisa walizonazo katika kuboresha masuala mbalimbali ya kimaendeleo badala ya kuziuza kwa watu wengine kwa bei ya juu.Alisema pia benki hiyo inatarajia kuanza kuuza hisa zake nchini Kenya kwenye soko la hisa lengo ni kuhakikisha wanashindana katika kupata maendeleo kupitia hisa za benki hiyo."
1166f416e9abde5e66f0073ad84fab41e55d2f5f," Mnada huo unafanyika kwa siku tatu katika maonesho hayo kwa kushirikiana na Shirika la Madini la Taifa (Stamico) ambapo mara baada ya ukamilishwaji wa uuzaji wa madini hayo, serikali itapata mapato.Hayo yalisemwa jana na Naibu Katibu Mkuu anayeshughulikia Madini katika Wizara ya Nishati na Madini, Profesa James Mdoe wakati alipozungumza kuhusu uuzaji wa madini hayo kwa mnada kwenye maonesho hayo yaliyoanza jana hadi Mei 5, mwaka huu.Profesa Mdoe alisema kampuni hiyo ni pekee iliyojitokeza kuuza madini yake katika mnada huo unaofanyika kwenye maonesho hayo, lakini pia wachimbaji wadogo nao wamesisitizwa kutumia fursa hiyo kuyatangaza madini hayo pamoja na kuyauza kwa wafanyabiashara wakubwa wanaohudhuria maonesho hayo kutoka nchi mbalimbali.“Tulitoa muda kwa kampuni nyingine za madini ya tanzanite kushiriki katika maonesho haya, lakini hazijajitokeza, hivyo Kampuni ya TanzaniteOne ndio itakayouza madini haya katika maonesho haya na natoa rai kwa wachimbaji wadogo kuongeza umahiri zaidi katika kuweka nakshi pamoja na kupata masoko ya ndani na nje ya nchi,” alisema.Naye Mkuu wa Mkoa wa Manyara, Dk Joel Bandera ambaye alikuwa mgeni rasmi katika maonesho hayo ya vito, alisisitiza kuwa ni vyema sasa serikali ikajenga jengo la Uzalishaji kwa Mauzo ya Nje (EPZ) wilayani Simanjiro ili kuwezesha madini hayo kuuzwa kwa wingi na wageni kutoka nchi mbalimbali kuja kuwekeza nchini.Dk Bendera alisema madini hayo hayapatikani maeneo mengine, bali Tanzania pekee hivyo ni vyema yakaongezwa thamani ikiwemo kupatikana kwa soko la uhakika ili kila mwananchi ayanunue badala ya wageni kutoka nchi nyingine kuyanunua na kuvaa kama vito.Awali, akitembelea maonesho hayo, mmoja kati ya washiriki, Osman Abdulsattar kutoka Kampuni ya Gem Tanzanite Ltd, alitoa rai kwa serikali kuondoa Kodi ya Ongezeko la Thamani (VAT) kwenye madini ya tanzanite ili Watanzania wanunue na kuvaa kama vito na wengine kutumia kama mapambo kwenye miili yao."
117475559a39a6e0c91bc8146d3af16441445958," KIONGOZI wa upinzani nchini Kenya, Raila Odinga amewahadharisha Wakenya juu ya siasa za kuelekea katika Uchaguzi Mkuu wa mwaka 2022, akiwataka wawe makini na aina ya watu wanaotaka kuwania urais. Aidha kiongozi huyo amewataka Wakenya kujiandaa na mabadiliko makubwa ya kisiasa kuelekea katika uchaguzi huo. Odinga amewataka watakaoguswa katika mabadiliko hayo kutulia na wasijaribu kuyazuia kwa sababu yatawagharimu. Odinga ambaye ndiye kiongozi wa Chama cha Or- ange Democratic Movement (ODM), aliyasema hayo katika sherehe za kumkari- bisha nyumbani zilizoandaliwa na Mbunge wa Nyatike, Tom Odege. “Huwezi kuyakataa mabadiliko, wala huwezi kuyazuia mabadiliko chanya katika jamii.Ukijaribu tu, yatakuondoa,” alisema Raila katika mkutano wa hadhara viwanja vya Nyatike. Kuhusu kampeni ya kupambana na rushwa na walanguzi inayoongozwa na Rais Uhuru Kenyatta, Odinga alisema hahofii kampeni hiyo kwa sababu Mungu yupo upande wake.Alisisitiza kuwa anamuunga mkono Rais Kenyatta kwa kampeni hiyo. “Kazi anayofanya Rais Kenyatta ninaunga mkono na inastahili iwe endelevu kwa maslahi ya wananchi wa Kenya. Mimi na Rais Kenyatta tunajaribu kuyatibu maumivu ambayo nchi hii ilipitia kutokana na mambo ya kisiasa,” alisema."
11cfaf6f1cb4d9e912f67fc7bba2dd20617a54e5," Mchekeshaji maarufu nchini Ukraine, Volodymyr Zelenskiy (41) ameshinda nafasi ya Urais kwa asilimia 73.4 ya kura zote zilizopigwa dhidi ya mpinzani wake, Petro Poroshenko aliyekuwa akitumikia nafasi hiyo tangu mwaka 2014. The Guardian la Uingereza linaripoti kuwa Zelenskiy ambaye hana uzoefu wowote katika siasa zaidi ya kuigiza nafasi ya urais katika vipindi vyake vya runinga.Kutokana na matokeo yaliyotangazwa leo Jumatatu asubuhi (Aprili 22, 2019) ikiwa asilimia 85 ya kura zilizokwishahesabiwa, tayari zinazompa Zelensky nafasi ya kuwa Rais wa nchi hiyo.Hata hivyo, amewashukuru wananchi wa Ukraine kwa kumuamini huku akisisitiza hayo yote yamefanyika kwa sababu ya umoja na mshikamano baina yao.“Tumeshinda pamoja, nawashukuru wana Ukraine wote walionipigia kura na hata ambao hawakunipigia pia. Sitawaangusha,” alisema. Kwa upande  wa mshindani wake Rais Poroshenko amenukuliwa katika ukurasa wake wa Twitter akisema kuwa: “Ninaondoka Ikulu. Lakini nataka kuweka sawa kuwa kuondoka kwangu hakuniondoi katika siasa…nakubaliana na maamuzi waliyochukua raia wa Ukraine.” Poroshenko ametumikia nafasi ya Urais tangu mwaka 2014. Kabla ya hapo, amewahi kutumikia nyadhifa mbalimbali za kiserikali ikiwemo nafasi ya Waziri wa Mambo ya Nje tangu mwaka 2009 hadi 2010, na nafasi ya Waziri wa Biashara na Maendeleo ya uchumi mwaka 2012."
11ebf20c51938edb9f0bb485fdcb764dec79b720," SHIRIKA la Viwango Tanzania (TBS) limewakamata wafanyabiashara sita wa bidhaa za vilainishi, ambavyo havina viwango vya ubora katika maduka mbalimbali jijini Dar es Salaam.Pia limekamata maboksi 56 za mafuta ya breki aina ya DOT 3 yenye thamani ya Sh milioni 10. Mafuta hayo yanatajwa kusababisha hitilafu kwenye mfumo wa breki, hivyo yamepigwa marufuku na shirika hilo kutumika nchini.Madhara makubwa yanasababishwa na mafuta hayo kwa watumiaji ni kusababisha breki za magari kufeli kutokana na joto la kwenye injini.Akizungumza Dar es Salaam mwishoni mwa wiki, Mkaguzi wa TBS, Simon Emmanuel, alisema;“Tunawashauri wenye magari kuwa mafuta ya breki wanayotakiwa kutumia ni DOT 4 na DOT 5 na si ya DOT 3 ambayo tayari tumeshayazuia kutumika nchini”.Alisema mafuta hayo yalizuiliwa kutumika nchini tangu mwaka 2016, lakini wafanyabiashara ambao si waaminifu wamekuwa wakiendelea kuingiza kinyemela kwenye soko nchini na kuwauzia watumiaji.“Tutahakikisha tunawachukulia hatua za kisheria wasambazaji na waingizaji wa mafuta haya. Tutawadhibiti ipasavyo,” alisema.Kwa upande wa wafanyabiashara ambao tayari wamekamatwa wakiuza bidhaa hizo, alisema watafikishwa mahakamani kwa mujibu wa sheria.Kwa upande wa virainishi vya mitambo vilivyokamatwa, Emmanuel alisema mafanikio hayo yanatokana na msako wa kushitukiza unaofanywa kwenye masoko.Alisema shirika hilo litaendelea na msako"
11f2336ac02a445727c4c70267c96c26165e5160," BAADA ya Simba kujua mpinzani wake atakayechuana katika hatua ya robo fainali Ligi ya Mabingwa Afrika, wadau mbalimbali wameitahadharisha kutowadharau wapinzani bali kuanza mikakati ya kuwakabili.Katika droo ya michuano hiyo iliyofanyika juzi usiku nchini Misri, Simba iliyomaliza ya pili katika kundi D kwa pointi tisa, imepangwa na TP Mazembe waliomaliza nafasi ya kwanza kwenye kundi C kwa pointi 11. Wakizungumza na gazeti hili kwa nyakati tofauti jana, Makocha Charles Mkwasa na Kassim Liogope walisema mchezo hautakuwa rahisi kwani Mazembe ni timu yenye uzoefu na itakuja ikijua wazi kuwa Simba sio wa kubezwa. Mbali na hao, Waziri wa Habari, Utamaduni, Sanaa na michezo, Dk Harrison Mkwakyembe alisema ana imani kubwa Simba itafanya vizuri kwenye mechi hiyo na kutaka mashabiki kuwaombea ili wafuzu nusu fainali.Mkwasa alisema, “mechi ya Simba na Mazembe inaweza kuwa asilimia 50/50 yeyote ana nafasi ya kufanya vizuri lakini hautakuwa mchezo rahisi, wala Simba hawatakiwi kuwadharau kwa sababu wenzao wana uzoefu mkubwa katika michuano hii kwa muda mrefu,”alisema. Alisema Mazembe inaweza kuwa na faida kwa sababu itaanzia ugenini na kumalizia nyumbani kwao, hivyo Simba inatakiwa kuwa makini kuhakikisha inaposhinda nyumbani basi inaweka mikakati mizuri ya ugenini.Liogope alisema mechi itakuwa nzuri lakini mchezo utakuwa ni mgumu kwa sababu Mazembe ni moja ya timu bora kama ilivyo Simba. Aliwataka Simba kama inataka kuvuka hatua hiyo ihakikishe nyumbani inashinda kuanzia mabao matatu na kutoruhusu wapinzani wapate bao la ugenini kwa sababu inaweza kuwa hatari kwao. “Kama wekundu hao watapanga mikakati yao vizuri nyumbani basi hata wakienda ugenini hawatapata shida sana, muhimu ni kwamba wana wachezaji wenye uzoefu na wanaoweza kuisaidia timu kufikia malengo,” alisema."
12bfbc98cc72f5b4325559a389d68642841bb352," HALMASHAURI ya Wilaya ya Chamwino imepewa mwezi mmoja kuhakikisha imepima viwanja na kuuza, ili kuongeza mapato ya ndani huku akitaka wafanyakazi kuwekewa utaratibu wa kuuziwa viwanja kwa bei nafuu.Agizo hilo limetolewa na Waziri wa Nchi, Ofisi ya Rais, Tawala za Mikoa na Serikali za Mitaa (Tamisemi), Selemani Jafo alipokuwa akizungumza na wafanyakazi wa halmashauri hiyo. Jafo ameendelea kusisitiza kuwa Mkurugenzi ambaye halmashauri yake itashindwa kutenga na kutoa asilimia 10 ya mapato ya ndani kwa watu wenye ulemavu, vijana na wanawake kwa mwaka wa fedha unaoishia Juni 30, mwaka huu, atatumbuliwa.Alisema Chamwino ambayo ndio wilaya ilipo Ikulu, haitakiwi kuwa nyuma kimapato kwani wakitumia chanzo cha upimaji na uuzaji wa viwanja, halmashauri hiyo itaongeza ukusanyaji wa mapato ya ndani.“Ninyi Ikulu iko kwenu, kwanini msipime maeneo yenu na kuuza, tena mnaweza kuuza kwa bei ambayo wananchi wanaweza kununua, kwa kufanya hivi mtakuwa mmeupanga mji wenu vizuri lakini pia mapato ya ndani ya taongezeka.”Jafo aliagiza wapime na kuuza ndani ya mwezi mmoja hadi mwisho wa Julai na kwamba, wakichelewa wanaweza kujikuta mapato yakienda Halmashauri ya Jiji la Dodoma. Jafo pia alisema baada ya kukamilisha upimaji na uuzaji wa viwanja ni vyema wakatoa pia kipaumbele kwa wafanyakazi wa halmashauri hiyo ambao wanaweza kuuziwa kwa bei nafuu na kuwekewa utaratibu wa kulipa kidogo kidogo.“Mkiwaweka wafanyakazi wenu kwenye mpango wa kupewa viwanja na kuwawekea utaratibu mzuri wa kulipa, mtawajengea kuwa na ari ya kufanya kazi, hivyo msiwaache wafanyakazi kwenye mpango wa viwanja,” alisema.Aidha, alitumia fursa hiyo kumpongeza Mkurugenzi wa Halmashauri ya Chamwino na uongozi wake kwa ujumla kwa kuhakikisha inatoa asilimia 10 ya mapato ya ndani kwa ajili ya wanawake, vijana na walemavu. Mwaka wa fedha 2018/2019 ni mwaka wa kwanza wa utekelezaji wa sheria iliyotungwa na Bunge ambayo inazilazimisha halmashauri zote nchini kutenga asilimia 10 ya mapato ya ndani na kutoa kwa vikundi vya vijana (asilimia 4), wanawake (asilimia 4) na watu wenye ulemavu (asilimia 2)."
12d9b3e67591a19adb213cc10fce955b95975b59," LIGI Daraja la Kwanza imezidi kuchanja mbuga ikimalizika mzunguko wa sita, huku timu zikionesha ushindani mkubwa. Katika Kundi A, Mawenzi Market inaongoza ikiwa na pointi 10 sawa na Mlale FC, Namungo FC na Mbeya Kwanza zikitofautiana kwa idadi ya mabao ya kufunga na kufungwa. Friends Rangers na Majimaji FC zina pointi tisa kila moja, Mufindi United ina pointi nane, Reha FC ina pointi saba, Ashanti United ina pointi sita, Kiluvya United ina pointi tano, Njombe Mji ina pointi nne na Dar City ina pointi tatu. Pamba FC inaongoza Kundi B ikiwa na pointi 11, sawa na timu za Boma FC na Arusha United, lakini zikitofautiana kwa mabao ya kufunga na kufungwa.Geita Gold na Rhino Rangers zina pointi 10 zikitofautiana kwa mabao ya kufunga na kufungwa, Polisi Tanzania ina pointi tisa, Green Warriors na Dodoma FC zina pointi nane nazo zikitofautiana kwa mabao ya kufunga na kufungwa.Transit Camp ina pointi saba, Mashujaa FC ina pointi sita, Arusha FC ina pointi tatu na Mgambo Shooting ina shika mkia ikiwa na pointi mbili. Kila timu itakayokuwa inashika nafasi ya kwanza itapanda Ligi Kuu moja kwa moja, huku mshindi wa pili akichezeshwa pamoja na timu, ambazo zitashika nafasi ya 17 na 18 katika Ligi Kuu baada ya msimu kumalizika ili kupata timu mbili zitaungana na mshindi wa kwanza wa kila kundi kupanda Ligi Kuu."
12e3516097ebeb561a648ed3b80c84831b2373d5," Hayo yalisemwa na Kaimu Mwenyekiti wa Bodi ya Mfuko wa Wakfu wa Maendeleo ya Wakulima Wadogo wa Chai (STDF), Mohamed Mkupete kwa wadau wa sekta ya chai hivi karibuni mjini Morogoro. Alisema hayo wakati wa kujadili changamoto za ushiriki wa wakulima wadogo kwenye mnyororo wa thamani ya zao la chai.Mkupete alisema mbali na ukosefu wa huduma za kifedha, pia kutelekezwa kwa mashamba ya chai kutokana na maslahi duni ya kilimo cha chai hususan bei ndogo ya majani mabichi na gharama kubwa za uzalishaji kumerudisha nyuma ari ya wakulima kuongeza uzalishaji.“Kwa kipindi kirefu bei kwa mkulima ilibaki kuwa ni kati ya Sh 160 hadi 240 kwa kilo...bei ambayo haimwongezei tija mkulima mdogo wa chai,” alisema Mkupete.Alisema kutojengwa kwa kiwanda, angalau kimoja cha wakulima, kumesababisha ushiriki wa wakulima wadogo wa zao hilo katika mnyororo wa thamani katika uzalishaji kuendelea kuishia katika kulima na kuuza majani mabichi ya chai.Alisema ili kukabiliana na changamoto hizo, inahitajika mikakati madhubuti ya kuwa na vyanzo vya uhakika vya fedha kwa ajili ya kugharamia huduma za kuendeleza zao la chai nchini.Hivi sasa chai ni zao la tano kwa kuingiza fedha za kigeni. Linaingiza takribani Dola za Marekani milioni 30 kwa mwaka baada ya tumbaku, kahawa na korosho. Chai ni zao ambalo kwa miaka mingi soko lake limekuwa haliyumbi."
1317a6c2be8b08e66c44be5fb0fa0abd95dc1122," JUMUIYA ya Afrika Mashariki imetajwa kuwa ni jumuiya inayoongoza kwa ubora barani Afrika, ikilinganishwa na jumuiya nyingine ndani ya bara hilo. Jumuiya nyingine Afrika ni pamoja na Jumuiya ya Maendeleo ya Kusini mwa Afrika (SADC), Afrika ya Kati (COMESA) na Afrika Magharibi (ECOWAS).Baada ya Jumuiya ya Ulaya (EU), Afrika Mashariki yenye jumla ya wakazi zaidi ya milioni 170 ndiyo jumuiya inayofuata kwa ubora duniani. Hii ina maana kuwa Jumuiya ya Afrika Mashariki ni ya pili kwa ubora duniani. Hayo yalisemwa na Naibu Waziri wa Tanzania anayeshughulikia Mambo ya Nje na Ushirikiano wa Afrika Mashariki, Dk Damas Ndumbaro alipozungumza na gazeti hili hivi karibuni akielezea mwelekeo wa EAC.Kutokana na kuimarika kwa jumuiya hiyo, imefanikiwa kuongeza idadi ya wanachama kutoka wanachama watatu wa awali hadi kufikia wanachama sita. “Mwelekeo wa jumuiya kusema kweli unaimarika, niwaambie Watanzania na wanajumuiya ya Afrika Mashariki kuwa ukiondoa Jumuiya ya Ulaya (EU), hii ndiyo jumuiya inayofuata kwa ubora zaidi duniani, ni ya pili duniani na ya kwanza barani Afrika,” alisema Dk Ndumbaro.Alisema kukua huko ni kielelezo kuwa jumuiya inafanya vizuri na kuweza kuvutia nchi nyingine barani Afrika. Alisema pamoja na ongezeko hilo, bado kuna maombi ya nchi zaidi zinazotaka kujiunga na jumuiya hiyo kutokana na faida na fursa mbalimbali ambazo wamezibaini.Kwa mujibu wa Dk Ndumbaro kama jumuiya ingekuwa haifanyi vizuri nchi wanachama zisingeongezeka na pia nchi hizo zisingeomba kujiunga na jumuiya hiyo. Kwa upande wa michango ya nchi wanachama kwa Jumuiya ya Afrika Mashariki, Dk Ndumbaro alisema Tanzania imetoa mchango wake kwa asilimia 89 katika Mwaka wa Fedha 2018/2019 ambao unaofikia ukingoni Juni 30, mwaka huu na kuongeza kuwa, ni matarajio kuwa asilimia 11 iliyobakia itamalizika kabla ya mwaka huu wa fedha kumalizika. Wakati huo huo, juhudi za Afrika Mashariki katika kuhudumia wakimbizi zimetambuliwa na Bunge la Afrika (PAP).Bunge hilo limetunuku nchi za Rwanda na Uganda kutokana na majukumu yao katika kuwasaidia wakimbizi na kuwatendea ubinadamu. Katika maazimio yake yaliyofikiwa kutoka katika vikao vyake, Bunge la Afrika lilitunuku Uganda nishani ya heshima kutokana na kuwahudumia wakimbizi zaidi ya milioni 1.2 kutoka katika mataifa ya Jamhuri ya Kidemokrasia ya Kongo na Sudan Kusini. Kwa upande wake Rwanda ilipata heshima hiyo kutokana na uadilifu mkubwa na utu ambao wamekuwa wakiwaonesha wakimbizi katika maeneo yote ambayo nchi hizo zinahudumu. Nchi hiyo ilitajwa kama taifa la mfano katika kuwahudumia wakimbizi katika maeneo mbalimbali."
13299c54cb74ce4c8714de5e4a9bccbb9a556f96," Sare hiyo imeifanya Simba kufikisha pointi nne huku ikitamba na mabao yake saba iliyoyapata katika mchezo wa ufunguzi ilipocheza dhidi ya Ruvu Shooting na kushinda 7-0 kwenye Uwanja wa Taifa jijini Dar es Salaam.Prisons ya Mbeya wenyewe walishindwa kutumia vizuri Uwanja wao wa nyumbani wa Kumbukumbu ya Sokoine baada ya kulazimishwa sare ya mabao 2-2 na Majimaji 2-1 ya Songea na hivyo kufikisha pointi nne.Wajelajela hao kama wangeshinda jana wangeweza kuongoza ligi hiyo kwani wangefikisha pointi sita kabla ya mechi za leo, ambapo Mbeya City itakuwa nyumbani dhidi ya Ndanda FC ya Mtwara, Mtibwa Sugar itacheza dhidi ya Mwadui FC kwenye Uwanja wa Manungu.Mechi zingine leo ni Singida United itaikaribisha Mbao FC ya Mwanza kwenye Uwanja wa Jamhuri Mjini Dodoma. Katika mchezo wa jana, Simba ilitawala zaidi kipindi cha kwanza na dakika tatu tangu kuanza kwa mchezo, Nicholas Gyan nusura afunge kama siyo uimara wa kipa wa Azam Fc, Razak Abalora kuokoa.Dakika ya 18 Azam walilikaribia lango la Simba na kushambulio la nguvu lakini Wnock Agyei nusura afunge lakini alishindwa kutumia vizuri nafasi aliyopata na mpira ukadakwa na kipa Aishi Manula wa Simba.Mchezaji wa zamani wa Azam, John Bocco licha ya kumpiga chenga kipa wa timu hiyo lakini alishindwa kuukwamisha mpira wavuni baada ya kuteleza. Wakati huohuo, mabingwa watetezi Yanga leo wanashuka dimbani kucheza na Njombe Mji katika moja ya mechi zitakazopigwa leo. Kocha msaidizi wa Yanga Shadrack Nsajigwa amesema kuwa hawataidharau Njombe Mji lakini wana uhakika wa kushinda"
13451413c35a1bcc624706c98bcb353fd910f62a," ARUSHA FC imeapa kuisambaratisha timu ya Gwambina katika mchezo wa ligi daraja la kwanza (FDL) unaotarajiwa kuchezwa Uwanja wa Sheikh Amri Abeid, Januari 18 jijini hapa.Gwambina FC yenye maskani yake mjini Misungwi mkoani Mwanza iliifunga AFC katika mchezo wa kwanza kwa mabao 3-0, ambapo sasa AFC imeeleza kulipiza kipigo hicho katika mchezo wa marudiano. Katika msimamo wa ligi hiyo Kundi B, Geita Gold inaongoza ikiwa na alama 21 sawa na Gwambina zikitofautiana kwa mabao ya kufunga na kufungwa AFC inashika nafasi ya tatu kwa alama 19.Kocha Mkuu wa AFC, Ulimboka Mwakingwe alisema kiujumla mikakati yao ni kuhakikisha alama tatu zinabaki nyumbani na hilo linaenda kutimia kwani kikosi kiko imara.“Tunashukuru, wachezaji wako kambini na tunaendelea vizuri, tutahakikisha tunapata pointi tatu ndio dhamira yetu hivyo wana Arusha wasichoke kusapoti timu yao kwa hali na mali,”alisema Mwakingwe.Naye Ofisa habari wa AFC, Bahati Msilu alisema maandalizi ya mchezo huo yako vizuri na kwa taarifa ya mwalimu wachezaji wana ari na wako tayari kwa mapambano.“Gwambina wanakuja nyumbani kwetu sisi tutawahudumia na hilo litajidhihirisha baada ya dakika 90 tutaenda kuwaonyesha mpira wa hadharani kama ambavyo tumewafunga wengine kwani tuna kikosi bora na kamili,”alisema Msilu.Alisema AFC imecheza michezo 6 nyumbani na haijapoteza mchezo hivyo ni muhimu kushinda ili kuendelea kujiweka katika mazingira mazuri kupanda ligi kuu.“Tumeimarisha kikosi chetu ipasavyo kwa kufanya usajili wa nafasi mbalimbali kuongeza nguvu na tuko timamu kila idara wakazi wa Arusha fikeni kuona watoto wa nyumbani wanavyosakata kandanda,”alisema Msilu.Michezo mingine ya ligi daraja la kwanza itakayochezwa mwishoni mwa wiki hii, Mashujaa itaivaa Geita, Rhino Rangers dhidi ya Gipco,Transit Camp itaivaa Sahare all Stars, Mawenzi Market itaikaribisha Green Warriors na Stand United itacheza dhidi ya Pamba."
141df8d7c9720327fef3166a4946149d4597520a," Hayo yalisemwa jana na Mkuu wa Mkoa wa Dodoma, Dk Rehema Nchimbi wakati akizungumza na viongozi wa wafanyabiashara ndogo wa mkoa wa Dodoma.Alisema ni vizuri kama wafanyabiashara hao wakatumia fursa ya Bunge la Katiba kwa kufanya biashara kwa ufanisi na hilo litawezekana kama watauza bidhaa ambazo zinahitajika sana sokoni.""Soko la bidhaa zenu limeletwa na Bunge la Katiba mhakikishe kila senti inayofika karibu na mikono yenu mnaipata hilo litachangiwa pia na ubora wa bidhaa mnazoziuza,"" alisema.Alisema mbali na kufanya biashara lakini pia wahakikishe amani na utulivu vinakuwepo katika kipindi chote cha Bunge la Katiba litakapokuwa mjini Dodoma.Kwa upande wake, Mwenyekiti wa wafanyabiashara ndogo Dodoma mjini, Norbet Donald alisema Bunge linaloendelea Dodoma ni muhimu kwani litatoa mtazamo kwa miaka mingi ijayo ni muhimu kuelekeza fikra na maombi ili azma ya kupata Katiba mpya itakayonufaisha Watanzania wote.Alimpongeza Mkuu wa Mkoa wa Dodoma ambaye kwa kiasi kikubwa alifanikisha kupata eneo ambalo sasa wafanyabiashara wanafanyia biashara zao. ""Japo ni eneo la muda lakini tuna uhakika wa kupata riziki na kuendesha maisha ya familia zetu,"" alisema.Alisema kwa siku mbili ambazo wabunge wa Bunge la Katiba walipoanza kuingia Dodoma hata mauzo yao yamepanda jambo ambalo linaleta matumaini kwenye maisha yao.Mwenyekiti huyo alisema watahakikisha suala la ulinzi na usalama ndani ya mji uko sawa sawa na iwapo wataona kuna mtu wanamtilia mashaka kutokana na mienendo yake watatoa taarifa mbele vya vyombo vya sheria.Pia aliwataka viongozi wengine serikalini kutambua uwepo wa makundi ya kijamii wakiwemo wafanyabiashara ndogondogo.""Viongozi wengine hawatambui uwepo wetu lakini na sisi tuna mchango mkubwa sana katika jamii,"" alisema."
144800063ce42c96dfa9cdddd36d622159cef6fa," MWANASHERIA Mkuu wa Serikali, Profesa Adelardus Kilangi(AG) amesema serikali inatambua mchango wa Chama cha Mawakili wa Tanganyika (TLS) katika kuimarisha na kudumisha utawala wa sheria nchini.Amesema wakati wote serikali ipo tayari kupokea maoni na ushauri kutoka TLS ilimradi yajikite katika kujenga, kuimarisha, hauegemei upande wowote, wenye staha na usio na mashinikizo.“Mmekuwa mkitoa mchango na maoni mazuri sana, niwahakikishe kwamba serikali wakati wote ipo tayari kushirikiana nanyi. Jambo la muhimu ni kuwa na majadiliano pale ambapo mnaona kuna jambo la kujadiliana kabla ya kulitolea matamko,”alisema. Aliyasema hayo alipokutana na kufanya mazungumzo na ujumbe wa Baraza la Uongozi la TLS likiongozwa na Rais wake, Dk Rugemeleza Nshala, yaliyofanyika juzi kwenye Ofisi ya AG, jijini hapa.“Niwaombe katika uongozi wenu msimamie weledi wa tasnia ya sheria, hili nawaomba sana, sisi sote ni maofisa wa mahakama, tunatakiwa kutekeleza majukumu yetu ya uofisa mahakama kwa weledi wa hali ya juu sana na kwa kuzingatia misingi na maadili ya kazi zetu. Lisimamieni sana hili, simamie weledi,” alisisitiza.Rais wa TLS, Dk Nshala alimshukuru Mwanasheria Mkuu wa Serikali kwa kuwakubalia ombi lao na kukutana nao. Alisema kuna mambo kadhaa ambayo walitamani au waliona ni vema wakabadilishana naye mawazo. Dk Nshala aliyataja baadhi ya mambo hayo kuwa ni kuangalia namna bora itakayowawezesha TLS na wadau wengine wa sheria nchini akiwamo AG ya kushirikiana kuhakikisha mawakili wa kujitegemea na mawakili wa serikali wanatekeleza majukumu yao kwa weledi na kwa kuzingatia maadili na miiko ya kazi zao."
145d0710b6bb3db5a6f1bb4781468967ab8f363b," MAMLAKA ya Majisafi na Usafi wa Mazingira (Duwasa) imekamilisha Mpango wa dharura wa kufikisha maji Mji wa Serikali ili yatumike katika ujenzi wa majengo mbalimbali unaoanza wiki hii.Akizungumza mara baada ya kufanya ukaguzi wa miundombinu hiyo mwishoni mwa wiki, Meneja Ufundi wa Duwasa, Kashilimu Mayunga amesema mpango huo utatoa maji kwenye kisima kimoja kati ya vinane vilivyojengwa kwa ajili ya wananchi wa kata ya Ihumwa.Mayunga alisema kutakuwa na matangi mawili yenye jumla ya mita za ujazo 20,000, ambapo wajenzi wa mji huo watachota kwa kutumia maboza na kupeleka katika maeneo wanayojenga.Mayunga alisema mpango huo wa dharura unatumika wakati mkandarasi Oriental Construction Company Limited akimalizia kazi yake ya kufikisha maji katika mji huo.Akizungumza Mkurugenzi Mkuu wa Duwasa, David Pallangyo alisema wameamua kutumia mpango wa dharura lengo kuhakikisha maji yanapatikana mapema katika mji wa serikali ili uanze kujengwa kama ulivyopangwa wiki hii.Pallangyo alisema mamlaka hiyo imeamua kutumia mpango huo wa kutumia matangi makubwa ya plastiki yenye ujazo wa lita 20,000 ili kuhakikisha mamlaka hiyo haikwamishi kuanza kwa ujenzi wa mji wa serikali."
1490e2b0c8e2ce49cc21aedb335c55c4b8df719a," Wakulima hao walitembelea makao makuu ya mfuko huo wahifadhi ya jamii jana jijini Dar es Salaam kutoa shukrani zao kwa uongozi washirika hilo kwa ushirikiano inaoonesha kwao.Mwaka jana wakulima katika wilaya hiyo kupitia vyama vya msingi vya ushirika vilifaidika na mkopo kutoka NSSF wenye thamani ya Sh bilioni 2 walioutumia kununulia zao hilo.Katika ziara hiyo, ujumbe wa wakulima wanane uliwakilisha wenzao na kuongozwa na Mbunge wa Mbinga Magharibi, Gaudens Kayombo.“Wakulima wetu wadogo wa zao la kahawa wamejiunga na shirika hili na wamekuwa wanachama na sasa wameanza kupata bima ya afya...ni jambo la kujivunia na la mafanikio,” alisema mbunge huyo.Vyama vilivyopata mkopo huo na kununua mazao kutoka kwa wakulima ni pamoja na Ngaka Amcos, Pilikano Amcos, Mahilo Amcos na Ngima Amcos.Kwa mujibu wa mbunge huyo, mkopo huo umewezesha familia kupeleka watoto wote waliofaulu kidato cha saba mwaka huu kwenda sekondari ikilinganishwa na asilimia 50 tu walioweza kujiunga na masomo hayo mwaka jana.Naye Mkurugenzi wa Mipango, Uwekezaji na Miradi wa mfuko huo, Yacoub Kidula alisema vyama hivyo vya msingi vinastahili sifa, kwani vilirudisha mkopo ndani ya siku 100 badala ya miaka miwili kama mkataba ulivyowataka awali.Aliwashauri pia kulenga katika kuongeza uzalishaji, kukoboa na kusindika zao hilo."
14fcb47517af5bcf9fefb157fcef1ba616a7c081," WAHITIMU 196 katika mahafali ya 17 ya Chuo cha Bandari, jana walijikuta wakisheherekea mahafali hayo kwa furaha za kipekee.Hali hiyo inatokana na Waziri wa Ujenzi, Uchukuzi na Mawasiliano, Isack Kamwelwe kuagiza wote wapewe ‘ajira mara moja’ katika Mamlaka ya Bandari Tanzania (TPA). Akitangaza uamuzi huo katika mahafali hayo jana, Kamwelwe alisema hatua hiyo imelenga kupunguza tatizo la upungufu wa wafanyakazi hao, ambapo alimtaka Katibu Mkuu wa Wizara ya Uchukuzi na Mkurugenzi Mkuu wa TPA, Deusdedit Kakoko kushughulikia suala hilo haraka.Kamwelwe alisema kutokana na mahitaji makubwa, yanayoendana na uboreshaji wa miundombinu ya bandari hiyo, kundi hilo la watahiniwa litasaidia kupunguza changamoto iliyopo hususani kipindi hiki ambacho Serikali ya Awamu ya Tano ya Rais John Magufuli inatekeleza miradi mbalimbali. “Nimesema hivyo kwa sababu kuna nafasi 200 pale Bandari, hakuna haja ya kufanya matangazo katika suala hilo, najua zipo taratibu za kisheria katika hili lakini mimi, Mkurugenzi wa TPA pamoja na Bodi tutaongozana moja kwa moja hadi kwa Waziri Geogre Mkuchika (Waziri wa Nchi, Ofisi ya Rais, Utumishi wa Umma na Utawala Bora) ili kuliweka sawa” alisema Kamwelwe.Aidha, akizungumzia suala hilo, Mkurugenzi Mkuu wa TPA, Kakoko alisema kimsingi agizo lolote linalotolewa na Waziri linatekelezwa. Alisema kwamba kutokana na hatua hiyo, TPA itaanza utaratibu wa kuwaajiri wahitimu hao kwa awamu kwa ajira za muda kuanzia Februari Mosi mwaka huu. Pamoja na agizo hilo lililopokelewa kwa ‘nderemo na vifijo’ na wahitimu hao, Kamwelwe alisema serikali itaendelea na maboresho ya chuo hicho ili kukifanya kuwa moja ya vyuo bora, vinavyotoa elimu ya masuala ya bandari na bahari.Alisema maboresho hayo yatafanyika kabla ya mwaka 2025 ambapo uchumi wa dunia utakuwa unaelekea katika matumizi ya bahari. Alisema katika kutekeleza hilo, serikali pia imekuwa ikifanya maboresho mbalimbali, ikiwemo ya upanuzi wa bandari ikiwemo ujenzi wa bandari kavu na uongezaji wa kina katika Bandari ya Dar es Salaam ili kuziwezesha meli kupakia na kushusha mizigo mbalimbali kwa urahisi.Awali, Mwenyekiti wa Bodi ya Magavana ya Chuo hicho, ambaye ni Mkurugenzi Mkuu wa TPA, Kakoko, alisema ili kukifanya chuo hicho kuwa na tija, wameanza mpango wa kukiboresha, unaoendana na ujenzi wa miundombinu na ununuzi wa mtambo wa kupakia na kupakua mizigo bandarini ili kuongeza kiwango cha uelewa kwa wanafunzi. Pamoja na hilo, alisema kuanzia Julai Mwaka huu, chuo kitaanza kujiteemea, hatua ambayo pia itakiwezesha kufanya manunuzi yake mbalimbali. Kakoko alimuomba Waziri kukisaidia chuo hicho kurejesha sehemu ya majengo yake, ambayo yalitolewa kisheria kwa Chuo cha Utalii, ambacho sasa tayari jengo yake lililopo Posta limekamilika.Alisema hatua hiyo itawezesha chuo hicho kuendelea kutoa mafunzo yake kama kawaida. Mkuu wa Chuo cha Bandari, Joseph Kakeneno alisema mipango ya chuo hicho ni kukiwezesha kudahili wanafunzi hadi 800 ifikapo Machi mwaka huu ili kufanikisha malengo yake ya kuzalisha wahitimu katika uwakala wa forodha na usafirishaji, usafirishaji na uchukuzi na fani zingine. Nao baadhi ya wahitimu wa mahafali hayo, Alex Ndunguru na Jackline Hussein waliipongeza serikali kwa hatua hiyo. Waliahidi kufanya kazi kwa nguvu zote ili kuendeleza juhudi za kuliletea taifa maendeleo."
1531d5b6c12ec1d135669ae9484671aea15423d6," Hayo yalisemwa jana na Katibu Mkuu wa Chama cha Wamiliki wa Mabasi Tanzania (TABOA), Enea Mrutu, wakati wa Mkutano Mkuu wa Mwaka 2015 wa chama hicho uliofanyika jana Dar es Salaam na kudhaminiwa na Kampuni ya ENGEN Tanzania.Akizungumza katika mkutano huo, Shaaban Kayungilo Meneja wa Masoko wa Kampuni ya ENGEN, alisema lengo la kutoa ufadhili huo ni kuongeza ushirikiano na wadau wa usafirishaji kwani sekta hiyo ni muhimu kwa uchumi wa nchi yetu.“ENGEN tumeona ni wakati muhimu wa kuchangia TABOA kufanya mkutano wake ili waweze kujadili na kupanga mipango itakayosaidia kuboresha biashara ya sekta ya usafirishaji na kuboresha utendaji kazi,” alisema."
15881754e95674ca3089e2c229cf14ca385993e1," HUKU kukiwa na taarifa kwamba beki Gadiel Michael yupo mbioni kujiunga na Simba akitokea Yanga, beki huyo mahiri wa Taifa Stars inadaiwa sasa amemzimia simu Meneja wake Jemedari Said kwa wiki mbili sasa.Ipo hivi suala la Gadiel kugoma kuongeza mkataba na Yanga lilimshtua Meneja wake, kwani tayari kila kitu kilishamalizika kwa Meneja huyo kuzungumza na Yanga na wakakubaliana kiasi cha fedha ambacho angepatiwa, lakini ghafla tu beki huyo akabadili gia angani.Habari kutoka mtu wa karibu na beki huyo zilieleza kuwa tangu akiwa Cairo, Misri na timu ya soka ya Taifa ya Tanzania ‘Taifa Stars’, Gadiel amekuwa akikwepa mawasiliano ya mara kwa mara na Meneja wake licha ya kuwa tayari walishazungumza na Yanga na kuafikiana aongeze mkataba.Taarifa za kwamba Gadiel huenda akawa amesaini Simba ilimshutua Meneja wake na kila alipojaribu kuwasiliana naye wamekuwa hawana mazungumzo mazuri na imefikia sasa hapokei simu zake.“Kilichopo ni kuwa Meneja (Jemedari) ameshafanya mazungumzo na Yanga na pia Gadiel mwenyewe wakakubaliana kwamba ataongeza mkataba wake na waliafikiana fedha ya usajili iingizwe katika akaunti yake, kisha apelekewe mkataba Cairo. “Meneja alikuwa akifanya jitihada Gadiel asaini Yanga kwa sababu ambazo hazijulikani, lakini mchezaji mwenyewe amegoma kusaini hadi kufikia hatua ya kuamua kumzimia simu Meneja wake,” kilisema chanzo chetu na kuongeza kuwa: “Inaonekana Gadiel alifuatwa muda mrefu na Simba, akaogopa kumwambia Meneja wake, akawa anamdanganya na kumwambia ataongeza mkataba, kumbe haipo hivyo,” kilisema chanzo chetu.Kwa mujibu wa chanzo hicho hata baada ya kiongozi mmoja wa Kamati ya Usajili ya Yanga kwenda Cairo, Misri mwishoni mwa wiki na kuwasainisha Ally Mtoni Sonso na Metacha Mnata ilikuwa Gadiel naye asaini na alimuahidi Meneja wake kwamba angefanya hivyo, lakini badala yake akagomea mkataba. “Kabla hata Yanga hawajamfuata Misri amekuwa hana mawasiliano mazuri na Meneja wake na tangu warejee Dar es Salaam juzi wakitoka Misri na Taifa Stars, pia anamkepwa Menaja wake, ila ukweli nakuthibitishia Gadiel anaenda Simba amemzunguka Meneja wake, “alisema mtoa taarifa huyo."
158cc5c81fe5b29eacb35b95b6e0e56d09d8e758,"['Manchester United imekaribia kukamilisha uhamisho wa mshambuliaji wa Juventus na Croatia Mario Mandzukic 33 katika dirisha la uhamisho la mwezi Januari. (Tuttomercatoweb, via Express)', 'Arsenal, Liverpool na Manchester United wamekuwa wakiwasiliana na jopo la maafisa wa kiungo wa kati wa Uswizi na Borussia Dortmund Denis Zakaria, 22. (Sky Deutschland, via Inside Futbol)', 'Unaweza pia kusoma:', 'Mshambuliaji wa Manchester City na Brazil  Gabriel Jesus, 22, amepinga uvumi unaomuhusisha na Bayern Munich , akiandika katika mtandao wa Instagram kwamba uvumi huo ulikuwa uongo. (Manchester Evening News)', 'Juventus iliwatuma maskauti kutazama mechi ya Liverpool dhidi ya Tottenham  na walikuwa wakimuangazia mshambuliaji wa Liverpool na Misri Mohamed Salah, 27, mshambuliaji wa Tottenham na Korea Kusini Son Heung-min, 27, na kiungo wa kati wa Denmark Christian Eriksen, 27. (Tuttosport, via Mirror)', 'Newcastle iko tayari kumsaini kiungo wa kati mwenye urefu wa futi sita na nchi nne raia wa Ufaransa Ibrahima Sissoko, 21, kwa dau la ya £13m kutoka klabu ya ligi ya daraja la kwanza  Strasbourg. (Sun)', 'Manchester United iko kifua mbele kumsaini Red Bull Salzburg  na mshambuliaji wa Norway Erling Braut Halaand, 19. (Corriere dello Sport, via Manchester Evening News)', 'Lyon imewasiliana na ajenti wa mshambuliaji Oliver Giroud kuhusu uhamisho wa mwezi januari kutoka Chelsea kwa raia huyo wa Ufaransa mwenye umri wa miaka 33 (Soccer Link, via Football.London)', 'Everton imekuwa ikimsaka kiungo wa kati wa Czech Republic na Spartak Moscow Alex Kral, 21. (Clubcall)', 'Mshambulauji wa Ubelgiji Eden Hazard, 28, amefichua kwamba alizungumza na rais wa Real Madrid Florentino Perezmwaka mzima kabla ya kupata uhamisho wa kuelekea Chelsea . (Talksport)', 'Wachezaji wa Arsenal wanamtaka kiungo wa kati wa Uswizi Granit Xhaka, 27, kusalia kuwa nahodha wa klabu hiyo licha ya kuwatukana mashabiki alipotoka katika mechi iliotoka sare ya 2-2 dhidi ya Crystal Palace siku ya Jumapili.. (Times, subscription required)', 'Leicester na Watford ni miongoni mwa klabu zinazomnyatia Ronald Sobowale - mpwa wa mchezaji wa Bayern Munich na nyota wa  Austria David Alaba. Sobowale, 22, anaichezea timu ya daraja la nane katika ligi ya Bostick klabu ya kusini mashariki ya Whyteleafe na pia amefanyiwa majaribio na klabu ya Middlesbrough. (Mail)', 'Aliyekuwa mshambuliaji wa Manchester United na Sweden Zlatan Ibrahimovic, 38, amesema kwamba huenda akajiunga na klabu ya  La Liga kufuatia huduma yake ya miezi kumi na nane akiichezea LA Galaxy. (Metro)', 'Kiungo wa kati wa zamani wa Tottenham Rafael van der Vaart amekiri kwamba alimwambia mwenyekiti wa Spurs Daniel Levy kumsaini kiungo wa kati wa Ajax na Morocco  Hakim Ziyech, 26. (Star)', 'Mshambuliaji wa Arsenal na England Stan Flaherty, 17, ametumia muda wake mwingi kufanyiwa majaribio katika klabu ya Newcastle mwezi huu . (Newcastle Chronicle)', 'Manchester United ina hamu ya kumsajili kiungo wa kati wa Lille Boubakary Soumare, 20, na mshambuliaji wa Lyon na Ufaransa Moussa Dembele, 23. (ESPN)', 'Mshambuliaji wa Wales na Real Madrid Gareth Bale ameitaka Real Madrid kutochapisha rekodi zake za kimatibabu. (ESPN)', 'Timu ya ligi ya China Shanghai Shenhua wamehusishwa na uhamisho wa Bale. (Marca)', 'Bale alielekea mjini London kukutana na ajenti wake siku ya Jumatatu huku hofu ikiendelea kuhusu hatma yake katika klabu ya Real Madrid. (Mail)', 'Real Madrid inasema kwamba mchezaji huyo wa zamani wa Tottenham  alielekea mjini London kwa sababu za kibinafsi. (Marca)', 'Roma imekataa fursa ya kumsaini aliyekuwa kiungo wa kati wa Manchester City  na Uingereza Jack Rodwell, 28. (Corriere dello Sport, via Mail)', 'Tottenham imeambia Inter haitamuuza beki Jan Vertonghen, 32, mwezi Januari  lakini klabu hiyo ya Serie A inatumai kwamba mchezaji huyo wa Ubelgiji atajiunga kwa uhamisho wa bila malipo katika ndirisha la uhamisho la msimu huu . (Guardian)', 'Kipa wa Southampton na England Fraser Forster, 31,yuko tayari mshahara wake kupunguzwa  ili kuendelea na kazi yake katika klabu ya Celtic kwa kandarasi ya kudumu. (The Scotsman)', 'Nahodha wa Arsenal  Granit Xhaka, 27, alitembelewa nyumbani na wachezaji watatu wakuu baada ya kuzomwa na mashabiki wa klabu hiyo wakati alipotolewa katika sare ya siku ya jumpili dhidi ya klabu ya Crystal Palace. (The Athletic)', 'Arsenal itakutana na  Xhaka katika kipindi cha siku chache zijazo ili kujadili vitendo vyake baada ya kutolewa nje wakati wa mechi dhidi ya Crystal Palace. (Sky Sports)', 'Mshambuliaji wa Arsenal Alexandre Lacazette amependa chapisho la mtandao wa Instagram akitoa tamko kali kwa mchezaji mwenza  Xhaka na kutoa wito kwa mkufunzi Unai Emery kufutwa kazi. (London Evening Standard)', 'Nahodha wa zamani wa England Alan Shearer anasema kwamba Xhaka huenda akapata shida kuruhusiwa kuichezea Arsenal baada ya kuonekana akiwatusi mashabiki. (Sun)', 'Beki wa England Chris Smalling, 29, anatarajiwa kurudi Manchester United mara moja baada ya huduma zake za muda mrefu katika klabu ya Roma kukamilika mwisho wa msimu huu licha ya uvumi wa kutaka kuhamia katika klabu nyengine ya Itali kwa mkataba wa kudumu.. (Sky Sports)', 'Napoli itawacha matumaini ya kumsaini mshambuliaji wa RB Salzburg mzaliwa wa Leeds na raia wa Norway  Erling Haaland mwezi Januari kwa sababu wanatumai Man United itamsaini mchezaji huyo mwenye umri wa miaka 19. (Corriere dello Sport, via Talksport)', 'Newcastle inamtaka mshambuliaji wake raia wa Brazil  Joelinton, 23, kuwaleta England watu wa familia yake huku wakihofia kwamba huenda matatizo yake uwanjani yanashinikizwa na hatua yake kuhamia taifa jipya. (Telegraph)', 'Beki wa Liverpool na Cameroon Joel Matip, 28, anatarajiwa kuendelea kukaa katika benchi baada ya kuumia tena katika jeraha alilokuwa akiliuguza  na anaweza kuwa nje kwa hadi ya wiki sita zaidi.. (London Evening Standard)', 'Klabu ya Besiktas inataka kutamatisha mkopo wao wa miaka miwili na kipa wa Liverpool Loris Karius  mapema na kumrudisha mchezaji huyo mwenye umri wa miaka 26 raia wa Ujerumani  Merseyside mwezi Januari. (Takvim, via Sun)', 'Tottenham inatarajiwa kutegemea vijana badala ya dirisha la uhamisho  mwezi Januari , huku wachezaji kama yule wa taifa la Jamhuri ya Ireland  Troy Parrott, 17, miongoni mwa wale ambao wanatarajiwa kupewa nafasi. (Star)', 'Kiungo wa kati wa Liverpool James Milner, 33, anataka kusalia na klabu hiyo zaidi ya kandarasi yake itakapokamilika mwisho wa msimu huu. (Guardian)', 'Maafisa watatu wa Arsenal waliwachwa vinywa wazi baada ya kusafiri ili kumtazama Eddie Nketiah akiichezea Leeds  dhidi ya West Brom , kabla ya mchezaji huyo kutoshirikishwa  katika mechi hiyo.(Athletic, via Star)', 'Mchezaji wa zamani wa Tottenham Rafael Van der Vaart anataka klabu yake ya zamani kumsaini kiungo wa kati wa Ajax na Morocco  Hakim Ziyech, 26, na kumtumia ujumbe mwenyekiti  Daniel Levy. (Talksport)']"
159224fc313fc2d9b3ef32df8c20c53fb98725a2," RAIS John Magufuli amewataka wafanyakazi wa umma kuvumilia na kuwa na subira.Amesema kwa jinsi uchumi wa nchi unavyozidi kuimarika na kuwa miongoni mwa nchi tano barani Afrika ambazo uchumi wake unakua kwa asilimia saba, ana uhakika hali ya maisha itakuwa bora na maslahi ya wafanyakazi nayo yataboreshwa.Alitoa kauli hiyo jana kwenye maadhimisho ya Siku ya Wafanyakazi Duniani maarufu Mei Mosi, ambayo kitaifa yalifanyika Uwanja wa Kumbukumbu ya Sokoine jijini Mbeya ambapo yeye alikuwa mgeni rasmi.Kauli hiyo ya Rais Magufuli ilikuja kutokana na maadhimisho hayo kubeba kaulimbiu iliyosema ‘Tanzania ya Uchumi wa Kati Inawezekana, Wakati wa Mishahara na Maslahi Bora kwa Wafanyakazi ni sasa.’“Ahadi ya kuongeza mshahara niliyotoa mwaka jana ni muhimu tukatambua kuwa hadi sasa sijaondoka madarakani, bado nipo madarakani. Jitihada tunazofanya zinawanufaisha Watanzania wote, subira yavuta heri. Tunachokifanya ndugu zangu ni kikubwa sana kwa Taifa hili,” alisema Rais Magufuli.Aliongeza, “Mimi ndugu zangu wafanyakazi ni mtumishi wenu, ninawasikiliza wafanyakazi na ndiyo sababu nayafanya haya ninayofanya, lakini nawasikiliza pia wakulima, nasikiliza wafugaji, wavuvi. Hatuna baba wa kutubeba lazima tubebe Tanzania ya leo na ya kesho, ni muhimu tukajua subira yavuta heri, ninaweza kusema nimeongeza mshahara kumbe shilingi elfu tano tano…kesho tu ungeona bidhaa zinaanza kupanda bei. Nazitambua shida za wafanyakazi.“Kwa jinsi mwelekeo ulivyo na mambo yanavyoenda, tunaelekea pazuri, ahadi yangu haijaisha, muda wangu wa kutawala haujaisha, naamini kwa miradi hii inayotekelezwa na uchumi wetu unavyoenda pamoja na uchapakazi unaofanywa na wafanyakazi, wakulima na wafanyabiashara, tuwe na subira,” alisisitiza Rais Magufuli.Kwa mujibu wa Rais Magufuli, kwa kuwa serikali yake imejikita katika kutekeleza miradi mikubwa ya kimaendeleo ikiwemo ujenzi wa Reli ya Kisasa (SGR), ujenzi wa mradi wa kuzalisha umeme wa Mto Rufiji wa Stiegler’s Gorge, miundombinu ya barabara, viwanja vya ndege, upanuzi wa bandari, ujenzi wa meli za kisasa, ujenzi wa hospitali na vituo vya afya na kuboresha elimu, mambo yatakuwa mazuri.Kutokana na utekelezaji wa miradi hiyo, alisema mwelekeo ni mzuri na hivyo wafanyakazi wanapaswa kuwa na subira kuhusu kuongezewa mishahara.Alisema kwa kuwa muda wa utawala wake haujaisha, hivyo anaamini kwa kasi hiyo ya ukuaji wa uchumi na ujenzi wa miradi mikubwa ya maendeleo, maslahi ya wafanyakazi hao nayo yataboreshwa.Kodi ya mishahara Mbali na ahadi hiyo ya kuboresha maslahi ya wafanyakazi, Rais Magufuli pia alisema suala la kupunguza kodi ya mishahara na kuwa katika tarakimu moja kwa wafanyakazi wote, linazungumzika na majadiliano yanaweza kufanyika.Akisoma risala yake kwa Rais, Katibu Mkuu wa Shirikisho la Vyama vya Wafanyakazi Tanzania (TUCTA), Dk Yahya Msigwa alisema Tucta inatambua serikali ilishusha kodi hiyo kutoka asilimia 11 hadi asilimia 9, lakini punguzo hilo linawahusu wafanyakazi wenye mishahara inayoanzia Sh 170,000 na isiyozidi Sh 325,000 tu, hivyo ombi lao ni punguzo la kodi hiyo iwaguse wafanyakazi wote.Akijibu hoja hiyo, Rais Magufuli alisema serikali ilikuwa na sababu za kufanya hivyo, lakini aliwahakikishia wafanyakazi kuwa suala hilo linazungumzika na majadiliano yanaweza kuendelea na serikali itaifanyia kazi risala yao.Katika hilo pia, Rais Magufuli alimwagiza waziri mwenye dhamana, kuhakikisha bodi za mishahara zinakutana na kujadili jambo hilo, lakini vikao vyao visiwe uchochoro wa matumizi mabaya ya fedha.Ajira Kuhusu ajira za watumishi wenye elimu ya darasa la saba, Rais Magufuli alisema kwa mujibu wa takwimu alizokuwa nazo mpaka jana, watumishi wote wa umma ni 525,506 na miongoni mwao wenye elimu ya darasa la saba ni 98,615, hivyo serikali yake haina ubaguzi wa ajira kwa misingi ya elimu.Kauli yake ilikuja baada ya Tucta kumweleza kuwa watumishi wa umma walioachishwa kazi mwaka jana, kwa kuwa walikuwa na elimu ya darasa la saba, baadhi yao walirudishwa kazini na wengine hawajarudishwa mpaka sasa.Kutokana na hilo, Tucta iliiomba serikali kuwa wale waliorudishwa lakini hawajalipwa stahiki zao, serikali iwalipe na wale ambao hawajarudishwa basi nao warudishwe kazini na walipwe haki zao kwa kuwa waliajiriwa kihalali.Nyongeza ya mishahara Baada ya kukamilika kwa kazi ya uhakiki wa wafanyakazi hewa na wenye vyeti feki, Rais Magufuli alisema kuanzia mwaka wa fedha uliopita, serikali yake ilianza kutoa nyongeza ya mwaka ya mshahara kwa watumishi 505,985 kwa gharama ya Sh bilioni 72.8.Alisema kati ya fedha hizo, Sh bilioni 37.2 zililipwa kwa walimu 270,878 na Sh bilioni 35.7 zililipwa kwa watumishi wengine 235,107 na kusema kuwa haya ni miongoni mwa mafanikio makubwa yanayofanywa na serikali yake.Kuhusu malimbikizo ya mishahara, Rais Magufuli alisema kuanzia Novemba 2015, serikali imelipa Sh bilioni 75.5 ya malimbikizo hayo kwa watumishi 50,386 ambapo miongoni mwao, walimu ni 28,115 kwa gharama ya Sh bilioni 27.9, huku Sh bilioni 9.5 zililipwa kwa watumishi wastaafu 1,829 waliokuwa wakiidai serikali kwa muda mrefu.Kupanda madaraja Kwa kuwa moja ya mabango yaliyopita mbele ya Rais liliandikwa ‘Tupandishe madaraja ili nasi tupande Bombardier,’ Rais Magufuli aliijibu hoja hiyo kwa kusema kuwa tangu Novemba 2015, watumishi waliopandishwa madaraja ni 118,989 kwa gharama ya Sh bilioni 29.5.Alisema miongoni mwao, walimu walikuwa 75,502 na walilipwa Sh bilioni 16.3 na watumishi wengine walikuwa 43,487 na walilipwa Sh bilioni 13.2.Alisema katika mwaka wa ujao wa fedha, watumishi 193,167 watapandishwa madaraja kwa kuwa serikali inawajali wafanyakazi.Dodoma Ili kuhakikisha Jiji la Dodoma linaendana na hadhi ya kuwa Makao Makuu ya Nchi, Rais Magufuli alisema serikali yake imepata mkopo wa Sh bilioni 415.3 kutoka Benki ya Maendeleo ya Afrika (AfDB) kwa ajili ya kujenga barabara ya kuzunguka yenye urefu wa kilometa 110.Aidha, Rais aliwashukuru wafanyakazi kwa kumwalika mara nne mfululizo, kushirikiana nao maadhimisho ya Mei Mosi.Viongozi wengine waliohudhuria ni Makamu wa Rais, Samia Suluhu Hassan, Waziri Mkuu, Kassim Majaliwa, Spika wa Bunge, Job Ndugai, Naibu Spika, Dk Tulia Ackson, mawaziri, naibu mawaziri, wakuu wa vyombo vya ulinzi na usalama na wananchi."
15b073c6c1159056affcb7b1d5fd094d2fa178d5," KIKOSI cha Simba kinatarajiwa kuondoka leo kwenda Mtwara kwa ajili ya mchezo wa Ligi Kuu Tanzania Bara dhidi ya Ndanda FC utakaochezwa kwenye Uwanja wa Nang’wanda keshokutwa. Akizungumza jana, Ofisa Habari wa Simba, Haji Manara alisema wachezaji wanne walioruhusiwa kwenda kuchezea timu zao za taifa kwenye mechi za Kimataifa mwishoni mwa wiki iliyopita, wamerejea isipokuwa kiungo Mzambia Cletus Chama ambaye anatarajiwa kuwasili leo kuungana na wenzake kwa safari ya Mtwara. “Juuko Murshid, E mmanuel Okwi, Haruna Niyonzima na Meddie Kagere wamerejea na jana jioni (juzi) walifanya mazoezi na wenzao,” alisema Manara. Alisema wachezaji 20 watasafiri kwenda Mtwara kucheza mechi ya kwanza ya ugenini na ya tatu kwa msimu baada ya kushinda mechi za awali nyumbani dhidi ya timu za Mbeya, Tanzania Prisons na Mbeya City. Pia alisema kiungo Muzamil Y assin hatokwenda Mtwara kwa sababu yupo katika mapumziko baada ya kuoa wiki iliyopita kwani pia ni majeruhi.Ligi Kuu Tanzania Bara inatarajia kuendelea kuanzia kesho baada ya kupisha mechi za kimataifa na kutachezwa michezo miwili, Mwadui F C ikiikaribisha Azam FC kwenye Uwanja wa Mwadui Complex, Shinyanga na African Lyon dhidi ya Coastal Union Uwanja wa Taifa Dar es Salaam. Ligi itaendelea keshokutwa kwa Lipuli wakiikaribisha Mtibwa Sugar Uwanja wa Samora Iringa, Ndanda na Simba katika Uwanja wa Nangwanda Sijaona, Tanzania Prisons na Ruvu Shooting Uwanja wa Sokoine Mbeya Mbao FC na JKT Tanzania Uwanja wa CCM Kirumba Mwanza, KMC na Singida United Uwanja wa Taifa na Biashara United na Kagera Sugar Uwanja wa Kumbukumbu ya Karume, Musoma,Mara. Y anga watateremka Uwanja wa Taifa Jumapili kumenyana na Stand United, huo ukiwa mchezo wao wa pili baada ya ushindi wa 2-1 kwenye mechi ya kwanza dhidi ya Mtibwa Sugar."
15e01f45d706c15014d706a000efc2548eb33980," MAWAKALA wa Forodha wametaka Mamlaka ya Mapato Tanzania (TRA), kuwapa ushirikiano wa kutosha ili waweze kusonga mbele katika shughuli zao. Akizungumza katika mkutano uliowakutanisha mawakala hao na TRA, Mkurugenzi wa Kampuni ya Nkira Trading & Investment Ltd, Geofrey Ngatara (pichani) alisema katika shughuli zao za forodha wamekuwa hawapati habari sahihi na kwa wakati muafaka kutoka kwenye mamlaka hiyo, jambo ambalo linakwamisha utendaji wao. “Hatukatai kulipa kodi bali suala kubwa hapa ni uelimishaji.Leo (jana) tumepata somo kuna mambo yalikuwa hayafafanuliwi vizuri. Changamoto kwetu ni kutopata habari sahihi na wakati muafaka toka TRA,” alisema. Naye Kaimu Kamishna wa Kodi za Ndani katika mamlaka hiyo, Abdul Mapembe alisema mkutano huo unalenga kusikiliza hoja na changamoto mbalimbali za kiutendaji za kikodi wanazokutana nazo katika majukumu yao ya kila siku ili wayatambue kwa pamoja na kutafutia njia ya kuzitatua.Alisema TRA haiwezi kukusanya kodi kwa kutumia nguvu bali itatumika pale itakapoonekana hakuna njia nyingine. Alisema kama kuna eneo ambalo ni hatari kwenye biashara ni la kodi hivyo anashauri ili kufanikisha hilo jambo la kwanza ni kujisajili kama mlipa kodi. “Nyie ni mawakala wa forodha hamuwezi mkafahamu kila kitu, tafuteni wahasibu waweke kumbukumbu zenu ili msije kupata usumbufu,” alisema.Alisema katika kutekeleza azma hiyo, TRA imekuwa ikikutana na wadau mbalimbali na kujadiliana mambo mbalimbali ya kikodi. Kwa upande wake Meneja Usajili walipakodi toka TRA, Rehema Shao alisema jukumu lao ni kukusanya mapato pamoja na kutoa elimu kwa wadau mbalimbali ambayo itawasaidia kujua umuhimu wa kulipa kodi ili watu walipe kwa hiyari na mapato ya nchi yaongezeke.Katika hatua nyingine, mkutano wa Jumuiya ya Wafanyabiashara Tanzania (JWT), uliokuwa ufanyike juzi katika viwanja vya Mnazi Mmoja jijini Dar es Salaam uliahirishwa baada ya viongozi wa jumuiya hiyo kueleza wameombwa na polisi kufanya hivyo. Kabla ya kuahirishwa kwa mkutano huo, mamia ya wafanyabiashara wa Kariakoo walikutana katika viwanja hivyo lengo lao likiwa ni kuunga mkono kauli ya Rais John Magufuli aliyoitoa Arumeru mkoani Arusha kuhusu TRA ipunguze viwango vya kodi, isiwakandamize na kuwapeleka polisi wafanyabiashara.Akiahirisha mkutano huo, Mwenyekiti wa jumuiya hiyo Silver Kiondo alisema wameahirisha kwa sababu hakukuwa na mawasiliano ya kutosha kati yao na polisi kwani wameelezwa kuwa kuna jambo la kitaifa linaendelea hawataweza kuwaangalia. Imeelezwa kuwa hivi sasa maduka ya wafanyabiashara eneo la Kariakoo yamefikia takribani 40,000."
15e5a9271c80e1c7161e468adfb58a694c737ae8," Kaimu Mkurugenzi Mtendaji wa Bodi ya Utalii Tanzania (TTB), Devota Mdachi alisema hayo jijini Dar es Salaam jana wakati akizungumza na waandishi wa habari kuhusu Onesho la Kimataifa la Utalii (SITE).Alisema sekta hiyo imekuwa na mchango mkubwa. Alisema kutokana na ukuaji wake, wameamua kuanzisha onesho hilo, ambalo litakuwa likifanyika kila mwaka.“Kwa mwaka huu maonesho hilo kubwa la kimataifa litafanyika kuanzia Oktoba mosi hadi nne ambapo watakuwepo wageni kutoka nchi mbalimbali kwa lengo la kutangaza utalii,” alisema.Alisema katika kufanikisha maonesho hayo, wamewashirikisha wadau mbalimbali, wakiwemo TANAPA, Hifadhi ya Ngorongoro, Kampuni ya ndege ya Ethiopia, makampuni na mashirika mengine, ambapo TTB imechangia Sh milioni 500 katika maandalizi hayo.Alitoa mwito kwa watanzania kujitokeza kwa wingi katika maonesho hayo ili kujifunza utalii wa ndani na kujivunia vivutio vilivyopo na kutafuta soko kupitia wadau walioalikwa katika maonesho hayo.Mratibu Mkuu wa maonesho hayo, Philip Chitaunga alisema lengo la maonesho hayo ni kuwakutanisha watanzania na masoko ya nje na pia watawaleta wadau mbalimbali wanaoandika habari za utalii na wadau wenye makampuni ya watalii.Wageni hao pia watapata fursa ya kufanya ziara kwenye vivutio mbalimbali, ikiwemo Zanzibar na Ngorongoro, ambapo kwa watanzania itakuwa ni fursa kwa wenye makampuni ya watalii kujitangaza na kutafuta soko."
1641eb85255f102592a85d3cba2cb9cacb8b4051," KOCHA wa mabingwa watetezi wa Ligi Kuu Tanzania Bara Simba, Patrick Aussems amesema ushindi alioupata juzi unazidi kuwaweka kwenye nafasi nzuri kwenye mbio za kutetea ubingwa msimu huu.Simba walifanikiwa kupata ushindi wa mabao 2-0 dhidi ya Ruvu Shooting katika mchezo wa ligi hiyo uliofanyika kwenye Uwanja wa Taifa Jijini Dar es Salaam na kuendelea `kula’ vizuri viporo vyao.Ushindi huo umeifanya timu hiyo yenye maskani yake barabara ya Msimbazi kufikisha pointi 54 baada ya kucheza michezo 21 wakiendelea kubaki katika nafasi ya tatu kwenye msimamo wa ligi hiyo inayoshirikisha timu 20 msimu huu, huku wakibakiza mechi saba za viporo. Huku Yanga ambao ni vinara wa ligi hiyo pamoja na kufungwa na Lipuli bao 1-0 wikiendi iliyopita, bado wanaendelea kutamba kileleni mwa msimamo wa ligi hiyo wakiwa na pointi zao 67 baada ya kucheza michezo 28, sawa na Azam FC wanaoshika nafasi ya pili baada ya kuwa na pointi 59.Kama Simba watafanikiwa kushinda viporo vyao saba vilivyobaki watawazidi vinara wa ligi hiyo Yanga kwa pointi nane, ambapo watakuwa wamefikisha pointi 75. Akizungumza mara baada ya kukamilika kwa mchezo huo, Ausseums alisema walikuwa wanahitaji ushindi ili kuondoka na pointi zote tatu na hilo wamelitimiza na kujiweka katika mazingira mazuri ya kutetea taji hilo.“Nashukuru wachezaji wangu wamejituma pamoja na kuwakosa baadhi ya nyota wangu kwenye mchezo huo, ambao ushindi ulikuwa muhimu zaidi ili kuendelea kuwa katika nafasi nzuri ya kutetea taji letu,” alisema Ausseums. Alisema mchezo huo ulikuwa na upinzani mkubwa kwa wapinzani wao kucheza kwa kujihami hasa kipindi cha kwanza hivyo alifanya mabadiliko ambayo yalizaa matunda na kufanikiwa kupata matokeo.Aussems alisema kwa sasa anakiandaa kikosi hicho kwenye mchezo wa unaokuja wa ligi hiyo dhidi ya Mbao FC kutoka Mwanza kuhakikisha wanapata matokeo chanya. Kwa upande wake Kocha wa Maafande hao, Abdulmultik Haji ametupia lawama mwamuzi wa mchezo huo, Florentina Zabron kutoka Dodoma akidai kuwa alichangia wachezaji wake kuwatoa katika mchezo huo kwa kutochezesha kwa haki.“Mwamuzi amewabeba Simba, kwa mfano penalti waliyopata sio sahihi kabisa na hii ni mara ya pili kutokea na hata nilivyocheza na Yanga walinifanyia vivyo hivyo, siwezi kusema lolote nawaachia wenye mamlaka waamue,” alisema Haji. Kwa matokeo hayo, Ruvu Shooting wanaendelea kubaki kwenye nafasi ya 17 kwenye msimamo wa ligi hiyo baada ya kubaki na pointi zao 35."
167e0483268b98bf5fe1a5aad41cd95eac382f0f," SERIKALI ya Mapinduzi ya Zanzibar (SMZ) imeelezea masikitiko yake kutokana na kifo cha Mwenyekiti Mtendaji wa Makampuni ya IPP, Reginald Mengi, ikisema ameacha pengo kubwa katika tasnia ya habari.Hayo yalisemwa na Naibu Waziri, Ofisi ya Makamu wa Pili wa Rais, Mihayo Juma N’hunga wakati akizungumza katika maadhimisho ya Siku ya Uhuru wa Vyombo vya Habari yaliyofanyika duniani kote jana. N’hunga alisema Dk Mengi atakumbukwa kwa mambo mengi mema akiwa miongoni mwa wawekezaji wa mwanzo kuitumia fursa ya kuanzishwa vyombo vya habari nchini.Alisema hatua hiyo kwa kiasi kikubwa imesaidia uwekezaji katika sekta hiyo ikiwemo ajira kwa waandishi wa habari wanaomaliza elimu kwa viwango mbalimbali. “Kwa niaba ya Serikali ya Mapinduzi ya Zanzibar natoa salamu za masikitiko kufuatia kifo cha mfanyabiashara maarufu na Mwenyekiti wa Makampuni ya IPP, Dk Reginald Mengi ambaye ametumia muda wake mwingi katika kuwekeza kwenye sekta ya habari na ajira,” alisema Naibu Waziri N’hunga.Aliwataka waandishi wa habari na wawekezaji wengine kuiga mfano wa Mengi aliyetumia utajiri wake kwa ajili ya uwekezaji na kutoa ajira kwa watu wengine. “Watu wengine ikiwemo matajiri waige mfano wa Mengi katika kutumia utajiri wake kwa ajili ya kuwanufaisha wengine,” alisema. Aidha, Makamu Mwenyekiti wa Baraza la Habari Tanzania (MCT), Hassan Mitawi alisema baraza litamkumbuka Mengi kwa ushirikiano wake mkubwa kwa vyombo vyake vya habari ambavyo vimetoa mchango wa hali ya juu katika uhuru wa vyombo vya habari.Alisema wakati waandishi wa habari wakiadhimisha Siku ya Uhuru wa Vyombo vya Habari Duniani wanatakiwa kukumbuka mchango wa Dk Mengi aliyesaidia kwa kiasi kikubwa kuimarisha taaluma ya uandishi wa habari nchini. “Mengi tutamkumbuka kutokana na mchango wake mkubwa katika kuimarisha taaluma ya uandishi wa habari nchini sambamba na uhuru wa taaluma hiyo ikiwemo kutoa ajira kubwa kwa waandishi wa habari,” alisema. Mkurugenzi wa Chama cha Wanahabari Wanawake (Tamwa) Zanzibar, Dk Mzuri Issa alisema taaluma ya uandishi wa habari imepata pigo kubwa kutokana na kifo cha Dk Mengi."
16a0e237108278566224aab63145df19b683c705," Hiyo ni kutokana na huduma za kifedha zinazotolewa na benki ya CRDB, Fahari Huduma ambazo zimesambaa katika vijiji vyote, hivyo kulifanya taifa la Tanzania kuongoza katika nchi za Afrika ya Mashariki kufikisha huduma za kifedha katika maeneo mengi ya vijijini.Pongezi hizo zimetolewa na Mwenyekiti wa Kamati ya Mambo ya Nje wa Bunge la Sweden, Kenneth Forslund aliyeongoza ziara ya wabunge wa nchi hiyo kukagua shughuli mbalimbali za maendeleo wanazofadhili nchini.Forslund ameisifu Tanzania kwa jinsi inavyotumia vizuri misaada ya kimaendeleo ya Sweden katika kutimiza malengo yaliyokusudiwa, na moja ya taasisi zilizofadhiliwa na Sweden ni FSDT inayoifadhili benki ya CRDB kusambaza huduma za kibenki za Fahari Huduma.Ofisa Uendeshaji wa CRDB Microfinance, Samson Keenja alisema baada ya kugundua kuwa upatikanaji wa huduma za kibenki nchini umewafikia wananchi wachache tena wa mijini tu, ndipo kwa kushirikiana na Mfuko wa Kuendeleza Sekta ya Fedha (FSDT) walianzisha Wakala wa Huduma za Kifedha na CRDB kuanzisha huduma ya Fahari Huduma ambayo mawakala wake wametapakaa mpaka vijijini hivyo kusogeza huduma ya kifedha karibu na wananchi.Mkurugenzi Mkuu wa FSDT, Sosthenes Kewe alisema Mfuko huo unalenga katika kupanua wigo wa upatikanaji wa huduma za kifedha kuwafikia watu wengi zaidi na wameshirikiana na CRDB katika usambazaji wa huduma hizi.Alisema huduma za kifedha ni muhimu katika kuendesha maisha ya wananchi, ni muhimu katika ukuzaji na uendelezaji biashara ndogondogo na za kati, katika ukuaji wa uchumi, utengenezaji ajira na upunguzaji umasikini.Wajasiriamali Mainda Mwakalinga na mumewe, Frank Mwakalinga ambao ni waendeshaji wakala wa Fahari Huduma eneo la Kibamba, Dar es Salaam waliishukuru benki ya CRDB kuwasogezea huduma za kifedha karibu na maeneo yao, kwa sababu kabla ya hapo, watu wa Kibamba walilazimika kusafiri hadi Mbezi Mwisho au Kibaha mkoani Pwani kupata huduma za kifedha, lakini sasa CRDB imewaletea huduma mpaka mlangoni.Naye Mkuu wa Kitengo cha Ushirikiano na Maendeleo kwenye Ubalozi wa Sweden nchini, Maria Van Berlekom alisema wabunge hao wa Sweden wamekuja kujionea hali halisi ya matumizi ya fedha za misaada ya kimaendeleo inayofadhiliwa na Sweden ili kujiridhisha kama misaada yao inatumika vizuri na kwa malengo yaliyokusudiwa.CRDB Microfinance ni kampuni tanzu ya benki ya CRDB inayojishughulisha na huduma mbalimbali ikiwemo utoaji wa mikopo kwa wajasiriamali wadogo na wa kati, huduma za bima, ushauri wa kiuchumi na ndiye msambazaji mkuu wa huduma za Fahari Huduma hadi vijijini."
16a56f26b6f696151809e0cb26b75093ec47a58d," KOCHA wa timu ya Soka ya Tanzania, Taifa Stars, Etienne Ndayiragije amelishauri benchi la ufundi la kikosi cha wanawake, Kilimanjaro Queens kuwekeza kwenye kutengeneza timu kama wanahitaji mafanikio makubwa.Ndayiragije ametoa kali hiyo siku moja baada ya kikosi hicho kushindwa kutetea taji la Cecafa linaloandaliwa na Baraza la Vyama vya Soka Afrika Mashariki na Kati, Cecafa na kufungwa mabao 2-0 na Kenya kwenye mchezo wa fainali uliochezwa Uwanja wa Azam Complex. Matokeo hayo yaliwafanya Queens kupoteza taji hilo ambalo walilitwaa mara mbili mfululizo na kushindwa kuweka historia ya kulitwaa kabisa baada ya kufungwa na Kenya juzi.Akizungumza na gazeti hili jana, Ndayiragije alisema ni kweli Tanzania ina wachezaji wenye vipaji katika mchezo wa soka, lakini wanapaswa kutengeneza kwanza timu na baadaye wataingizia vipaji kwa faida ya kuimarisha vikosi.“Nimeangalia michuano yote lakini kikubwa naomba benchi la ufundi kwa manufaa ya taifa hili tunapaswa zaidi kujikita kwenye kutengeneza timu na baadaye sasa tutaanza kuangalia wachezaji wenye vipaji, “ alisema Ndayiragije.Alisema alifuatilia michuano hiyo kwa ukaribu ikiwemo kwenye mchezo wa fainali dhidi ya Kenya pamoja na kwamba kikosi cha Queens kilikuwa na uwezo mkubwa wa kuchezea mpira, lakini wapinzani wao walikuwa na kikosi kilichokuwa na mbinu ya kuamua matokeo uwanjani uliotokana kujengwa kwa muda mrefu.Kikosi cha Queens kwa sasa kinanolewa na kocha mzalendo Bakari Shime ‘Mchawi Mweusi’ walijikuta wakitolewa kwa kufungwa mchezo wa mwisho wa fainali baada ya mingine minne yote kushinda pasipo kuruhusu nyavu zao kutikiswa."
16b770f6de7ce9481b84051fc4e124b792695910," SERIKALI imepokea ndege mpya ya kihistoria katika bara la Afrika aina ya Airbus A220-300 iliyopewa jina la Dodoma ‘Hapa Kazi Tu’ ambayo ina uwezo wa kubeba abiria 130 hadi 150. Ndege hiyo ilipokelewa jana na Rais John Magufuli pamoja na viongozi wengine wa kimataifa akiwepo Makamu wa Rais Samia Suluhu Hassan na Waziri Mkuu Kassim Majaliwa. Ndege hiyo, iliwasili katika Uwanja wa Ndege wa Kimataifa wa Julius Nyerere (JNIA) jana saa 10.30 alasiri na kumwagiwa maji kama ishara ya mapokezi ya kiheshima. Ilielezwa kuwa tokea kufufuliwa kwa Shirika hilo, serikali imeingiza zaidi ya Sh bilioni 28 na kwamba serikali ina mpango wa kuongeza ndege nyingine na Tanzania sasa itaanza kutoa mafunzo kwa marubani.Akizungumza katika mapokezi hayo, Rais Magufuli alisema ndoto yake ni Tan- zania kuanza kutengeneza ndege zake na pia kuifanya sekta ya anga kuongeza idadi ya watalii.“Nawahakikishia ndugu zangu watanzania tunaweza, Mungu anatupenda sana na sisi viongozi Mungu anatutumia.... ndoto yangu ni kutengeneza ndege zetu wenyewe,” alisema Rais Magufuli. Ndege hiyo kwa mujibu wa rubani Samit Pandya ilitumia saa 17 kutoka Canada Santa Maria, Ghana hadi Dar es Salaam. Rais alisema katika kipindi cha miaka mitatu ya serikali yake, ameweza kutekeleza ilani ya chama chake kwa vitendo ikiwa ni pamoja na ujenzi wa miundombinu ya barabara, reli, usafiri wa majini, usafiri wa anga na pia upanuzi wa viwanja vya ndege.Rais Magufuli aliongeza kuwa nia ya serikali ni kununua ndege nane na tayari zimekwishafika nchini ndege tano na nyingine itafika mwezi ujao mwanzoni. “Tangu ndege hizi tulizonunua zianze kazi Sh bilioni 28 imeingiza, itasikitisha endapo bodi na menejimenti ya ATCL itaturudisha kule tulipotoka kwa kweli itakuwa aibu kubwa kwa watanzania,” alisema Rais Magufuli. Alisema ATCL inakabidhiwa ndege hizo kwa mkataba ili waende kuzalisha na kurudisha fedha za serikali na pia kupatia Shirika faida lizidi kukua. Aidha, alisema uwanja wa ndege was Kilimanjaro (KIA) unafanyiwa ukarabati na pia kufanya maboresho Chuo cha Usafirishaji cha Taifa (NIT) lengo la serikali ikiwa ni kukipatia chuo hicho ndege tano kwa ajili ya kufundishia. Alisema usafiri wa anga mbali na kuliingizia taifa mapato itasaidia pia kuimarisha sekta ya utalii ambapo Rais Magufuli alisema pamoja na kuwa na vivutio vingi lakini watalii wanaokuja nchini ni wachache. “Watumishi wa ATCL usafiri wa anga ni huduma lakini pia ni biashara, hakuna msamiati wa kupata hasara mchape kazi, muwe wabunifu, mboreshe huduma,” “Hakuna sababu ya Tanzania kushindwa kama tumefika hapa ni matumaini yangu tutafika mbali,” alisema Rais Magufuli na kuwaasa watanzania kulipa kodi ili serikali ipate mapato ya kutosha,” alisisitiza. Kwa upande wake, Spika wa Bunge, Job Ndugai aliipongeza serikali kwa kununua ndege hiyo ambayo ambapo aliwasisitiza wananchi kulipa kodi ili serikali ipate fedha ya kuleta maendeleo. Alisema bunge sasa lina kamati maalumu ya kutazama maeneo mapya ya kukusanya kodi ili kila mtu ashiriki ambapo aliitaka pia Bodi ya ATCL kufanya kazi kuimarisha shirika hilo. Jaji Mkuu, Ibrahim Juma alimpongeza Rais kwa uwekezaji wa kimkakati na wa kiushindani. Naye, Katibu Mkuu Kiongozi aliwataka ATCL kuendesha kibiashara Shirika hilo na kwamba gharama za ndege hiyo zinarudi serikalini ili serikali iweze kununua ndege nyingine. Aidha alisema kuwapo na ndege nyingine nchini kutasaidia kushusha gharama za usafiri huo."
17aafba88458bfd29ddf9b7cbd159c191f7a1118," SIMU za mkononi za Rais John Magufuli na Uhuru Kenyatta wa Kenya zimenogesha makabidhiano ya fedha na dhahabu za wizi lakini pia zimefanikisha kujenga na kudumisha uhusiano na ushirikiano mwema kati ya wananchi wa Tanzania na Kenya.Marais hao, kupitia simu zao za mkononi, waliwadhihirishia wananchi na ulimwengu mzima namna teknolojia hiyo inavyoweza kutumika vizuri na Wakuu wa Nchi na viongozi wengine waandamizi wa serikali katika kufanikisha mambo ya msingi na makubwa ya kitaifa kama ilivyotokea Dar es Salaam na Nairobi jana.Katika tukio hilo lililofanyika Ikulu, Dar es Salaam ambapo Rais Magufuli alikabidhiwa fedha taslimu pamoja na madini ya dhahabu yaliyokamatwa nchini Kenya mwaka 2004 na 2018, simu za mkononi zilitumika kuwaunganisha wakuu hao wa nchi kwa kuzungumza moja kwa moja na mazungumzo yao kurushwa na Televisheni ya Taifa (TBC1), televisheni binafsi na mitandao ya kijamii.Vyombo vya usalama nchini Kenya, vilifanikiwa kukamata fedha taslimu Sh milioni 170 za Tanzania, Sh 171,600 za Kenya na Dola za Marekani 77,500 zilizoibwa na majambazi mwezi Mei mwaka 2004 baada ya kuvamia Benki ya NBC Tawi la Moshi.Serikali ya Kenya ilizihifadhi fedha hizo kwa miaka 15 mpaka zilipokabidhiwa jana kwa Rais Magufuli.Sambamba na hilo, vyombo vya usalama nchini Kenya pia vilimtia mbarano Mtanzania aliyetajwa kwa jina la Baraka Chaulo akiwa na kilogramu 35.34 za dhahabu kutoka Tanzania.Kwa mujibu wa Mwendesha Mashtaka Mkuu wa Serikali ya Tanzania, Biswalo Mganga, mtuhumiwa huyo alikamatwa nchini humo Februari 15, 2018 akitokea jijini Mwanza kwa ndege ya Shirika la Precission Air na kupitia Uwanja wa Ndege wa Kimataifa wa Kilimanjaro (KIA) hadi Uwanja wa Ndege wa Kimataifa wa Jomo Kenyetta nchini Kenya ambapo alitiwa mbaroni.Mganga alisema baada ya mtuhumiwa kutiwa mbaroni, Mkurugenzi wa Upelelezi wa Tanzania kwa kushirikiana na Mkurugenzi wa Upelelezi wa Kenya walianza upelelezi wa jambo hilo mara moja, lakini pia yeye mwenyewe akiongoza timu ya watu 11 walikwenda nchini Kenya ili kuhakikisha dhahabu hiyo inarudishwa hapa nchini ambapo pamoja na mambo mengine itatumika kwenye ushahidi wa kesi ya jinai Namba 8 ya mwaka 2018 ya uhujumu uchumi iliyopo mahakamani jijini Mwanza.Alisema mtuhumiwa wa wizi wa fedha hizo alisharejeshwa hapa nchini kutoka Kenya kujibu kesi yake iliyopo mahakamani mjini Moshi. Naye Mwendesha Mashta Mkuu wa Serikali ya Kenya, Nurdin Haji, alisema walipigiwa simu na Rais Kenyatta ili yeye na wajumbe wenzake waje Tanzania kukabidhi fedha na dhahabu hizo.Alisisitiza kuwa wahalifu hawapaswi kupewa nafasi aidha Tanzania au Kenya. Waziri wa Mambo ya Nje wa Kenya, Balozi Monica Juma na Waziri wa Mambo ya Nje na Ushirikiano wa Afrika Mashariki wa Tanzania, Profesa Palamagamba Kabudi, walimweleza Rais Magufuli kuwa dhahabu iliyoletwa kukabidhiwa iliku katika vipande 17 jambo ambalo Magufuli alilitilia shaka na kuhakikisha yeye mwenyewe na alipovihesabu alipata vipande 22.Wataalamu wa Tanzania na Kenya walipima tena dhahabu hiyo ili kujiridhisha uhalisia wake na mashine zote mbili za Tanzania na Kenya zilionesha matokeo sawa ambapo ilielezwa kuwa ubora au uhalisia wake (purity) ulikuwa kati ya 80-94.1 isipokuwa bar moja tu ilikuwa na ubora au uhalisia wake ulikuwa 59.6.Baada ya kukabidhiwa dhahabu na fedha hizo kutoka kwa Ujumbe wa Rais Kenyatta uliongozwa na Balozi Monica, Rais Magufuli aliamua kumpigia simu Rais Kenyatta na kumshukuru kwa uzalendo na upendo alionao kwa Tanzania mazungumzo ambayo yalirushwa moja kwa moja na TBC1, redio, mitandao ya kijamii na televisheni zingine.Tukio hilo la aina yake kuwahi kutokea katika historia ya ulimwengu huu, liliwavutia watu wengi ambapo pamoja na viongozi hao kupeana shukrani na kupongezana, walitumia fursa hiyo pia kutaniana.“Mheshimiwa Kenyatta mzigo umeshafika, nimeshakabidhiwa dhahabu na fedha, nakushukuru sana kwa niaba ya Watanzania, wewe ni kiongozi mwaminifu na mzalendo hasa, Wakenya na Watanzania ni ndugu, na undugu huu utaendelea kudumu na hakuna atakayeweza kuuvunja, navipongeza vyombo vya usalama vya Kenya kwa kufanya kazi nzuri kwa kukamata dhahabu na fedha hizi ambazo ni mali ya Watanzania,”alieleza Magufuli na kuongeza:“Uaminifu ni jambo muhimu, mimi na wewe tungeweza kufanya siri na tungeweza kugawana fedha na dhahabu hizi na kusingekuwa na mtu angejua, lakini mambo hayo yanahitaji moyo wa uaminifu kama wako Mheshimiwa Kenyatta, kutokana na hilo, naahidi nitawatafutia zawadi askari wako wanne waliofanikisha kukamatwa kwa dhahabu na fedha hizi.”Kenyatta alimweleza Magufuli, Watanzania na Wakenya kwa ujumla kuwa wao kama Marais wameaminiwa na wananchi kwa kupewa dhamana ya kuongoza, hivyo wana wajibu wa kulinda mali za mataifa yao na endapo mali za uhalifu zikitoroshewa kwenye moja ya nchi hizo, ni jukumu lao kama viongozi kuhakikisha zinarudishwa kwa nchi husika.“Wananchi wametuamini kwa kutupatia uongozi, lazima tuwajibike, mali za wananchi wetu lazima zirudi kwa nchi husika zinapokamatwa, Kenya na Tanzania tuendelee kushirikiana na tuwe kitu kimoja ili wahalifu wa Kenya wasipate sehemu ya kutorokea Tanzania na wahalifu wa Tanzania wasipate nafasi ya kutorokea Kenya,”alisisitiza Rais Kenyatta.Katika mazungumzo hayo, Rais Magufuli alimtania Kenyatta kuwa angependa Waziri wake Monica aendelee kubaki Tanzania kwa muda jambo ambalo Kenyatta alimweleza Magufuli kuwa amwache Waziri wake huyo arudi Kenya haraka kwa kuwa ana mambo mengine ya kutekeleza utani ambao ulizua kicheko kwa wananchi.Avishukia vyombo vya usalama Akiwa kama Amiri Jeshi Mkuu, Rais Magufuli alisikitishwa na namna vyombo vya usalama hapa nchini vilivyoshindwa kukamata dhahabu hiyo licha ya mtuhumiwa kupita nayo katika viwanja viwili vikubwa vya ndege vya Mwanza na Kilimanjaro. Magufuli alivipongeza vyombo vya usalama vya Kenya na kuhoji vyombo vya usalama vya Tanzania vilikuwa vinafanya nini wakati dhahabu hiyo inatoroshwa.Alisema jambo hilo ni aibu kwa taifa na akasema atamwandikia Kenyatta barua ya kuvipongeza vyombo vya usalama vya Kenya kwa kazi nzuri. Kutokana na hilo, Mkuu wa Jeshi la Polisi nchini, IGP Simon Sirro, alimwomba radhi Rais Magufuli kutokana na askari wake kushindwa kukamata dhahabu hiyo na kuahidi kuwa jambo hilo halitajirudia.“Tunaomba radhi kwa kukutia aibu Mheshimiwa Rais, baada ya kosa hili tutajipanga vizuri ili jambo hili lisijirudie tena, natambua madini ni mali yetu hivyo ni wajibu wetu kuyalinda kwa nguvu zote,”alisema Sirro.Waziri Monica Kabla ya kukabidhi fedha na dhahabu hiyo kwa Waziri mwenzake wa Mambo ya Nje na Ushirikiano wa Afrika Mashariki wa Tanzania, Profesa Kabudi, Waziri wa Mambo ya Nje wa Kenya, Balozi Monica, alisema kuwa kukabidhiwa kwa mali hizo kunatokana na makubaliano yaliyofikiwa kati ya Rais Magufuli na Rais Kenyatta walipokutana wilayani Chato mkoani Geita mwanzoni mwa mwezi huu.Balozi Monica alisema kupitia makubaliano hayo, Tanzania na Kenya zitaendeleza msingi wa kufanya kazi kwa pamoja kwa lengo la kujenga uchumi, kuimarisha usalama ili kuwafanya wananchi wa pande zote mbili kuishi maisha bora."
17dd7effc40752af58e35c37c5895d4ba5d84269,"['Atletico Madrid wanataka kumsajili Alexandre Lacazette kuchukua nafasi ya mshambuliaji Antoine Griezmann, 28 ambaye anaelekea Barcelona. (Mirror)', 'United watalazimika kilipa zaidi ya pauni milioni £90 kumnunua beki wa Leicester City na England, Harry Maguire - hatua itakayomfanya kuwa nyota huyo wa miaka 26 kuwa mlinzi ghali zaidi . (Telegraph)', 'United pia imetuma maombi ya kumnasa kiungo wa kati wa Uhispania na Dinamo Zagreb-Dani Olmo, 21. (Mail)', 'Real Madrid wana mpango wa kumjumuisha mshambuliaji wa Wales Gareth Bale, 29, katika mkataba utakaowawezesha kumnunua kiungo wa kati wa Manchester United na Ufaransa Paul Pogba, 26. (Mail)', ""Mlinzi wa Bournemouth na Uholanzi Nathan Ake, 24, huenda akatia saini mkataba wa kujiunga na Manchester City mhumu ujao. (L'Equipe, via Manchester Evening News)"", 'Crystal Palace wanafanya kila juhudi kuhakikisha hawataiuzia Arsenal winga wa Ivory Coast Wilfried Zaha, 26, na wana hasiri kwa sababu wanaamini Gunners wanafanya kusudi ili kumvuruga akili mchezaji huyo. (Mirror)', ""Winga wa Barcelona na Ufaransa  Ousmane Dembele, 22, hana mpango wa kuondoka Nou Camp  msimu huu wa joto licha ya vilabu vikubwa Ulaya ikiwa ni pamoja na Liverpool na Bayern Munich kuonesha nia ya kutaka kumsajili. (L'Equipe)"", 'West Ham wanahofia huenda wakakosana na mshambulizi wa Austria Marko Arnautovic, 30, wasipomuuza. (Mirror)', 'Barcelona wako tayari kupokea maombi ya kumnunua mlinzi wa  kati wa miaka 25-Mfaransa Samuel Umtiti, ambaye analengwa na Manchester United. (Sport, via Mirror)', 'Chelsea wameafikiana kuhusu mkataba mpya wa muda mrefu na kiungo wa kati wa England  Ruben Loftus-Cheek, 23. (Telegraph)', ""Mlizi wa Arsenal Mfaransa Laurent Koscielny, 33,ananyatiwa na Bordeaux. (L'Equipe)"", 'Kiungo wa kati wa Ufaransa Paul Pogba, 26, amekuwa akifanya mazoezi mjini New York licha ya wachezaji wenzake kurejea kambini kwa mazoezi ya kabla ya msimu mpya kuanza. (Sun)', 'Barcelona wako tayari kulipa euro milioni 100 ya kumwezesha mshambuliaji wa Inter Milan Muargentina Lautaro Martinez, 21 kuondoka klabu hiyo kabla mkataba wake kukamilika. (Corriere dello Sport - in Italian)', 'Winga wa Manchester City Mjerumani Leroy Sane ameangaziwa katika uzinduzi wa jezi za msimu wa mwaka 2019-20, licha ya tetesi kuwa Bayern Munich wamekuwa wakimnyatia nyota huyo wa miaka 23. (Express)', 'Arsenal wanashauriana na mshambuliaji wa Algeria, Yacine Brahimi 29 ambaye yuko huru na kujiunga na klabu nyinhine baada ya kuhama Porto. (Sky Sports)', 'Gunners pia wamepewa nafasi ya kusaini mshambuliaji wa Lyon na Ufaransa Nabil Fekir - kwa uero milioni 30. (Mirror)']"
18595209cee4049feb8c24a6fd25aafd9d0d755c," Ziara hiyo inatarajiwa kuanza Juni 22 hadi Julai 23, 2018 na itakuwa maalumu kwa ajili ya kuitangaza albamu yake ya A boy from Tandale ambayo itazinduliwa Machi 14.Akizungumza Dar es Salaam jana, Meneja wa Diamond, Sallam Sharaff alisema, burudani itaanza katika jiji la New York, Los Angeles, Minnesota, Houston, Seattle, Kansas City, Washington DC, Boston, Atlanta, Columbus, Philadephia na Dallas.“Hii itakuwa safari kwa ajili ya wimbo wake wa ‘A boy from Tandale’ baada ya kuachiwa rasmi Machi 14 nchini,” alisema.Diamond anakuwa msanii wa pili kutangaza ziara ya kimataifa mwaka huu baada ya Aslay Isihaka kutangaza kufanya ziara katika bara la Ulaya kwenye nchi za Norway, Sweden, Finland, Uswisi, Ujerumani, Denmark na Holand kuanzia Machi 2 hadi Aprili 7 mwaka huu."
18a3d479d214f7c41b65ecd6abfbea8e124d5ea6,"['Mwaka 2012, Wilfred Bungei alitarajia kufurahia kitu cha kipekee maishani mwake.', 'Wakati huo, alikuwa anatarajia mtoto wake wa tatu na bingwa huyo wa Olimpiki wa mbio za mita mia nane, hii ilikuwa mara ya kwanza kwa yeye kuwa karibu mtoto atakapozaliwa. Hata hivyo uraibu wa pombe ukamnyima fursa hiyo. ', 'Masha ya riadha ya nyota huyo wa Kenya yalianza mwaka 1998 na kupata medali ya dhahabu katika mashindano ya Olimpiki ya mwaka 2008 mjini Beijing, ilifikia ukingoni mwaka 2012. ', 'Hivyo, ilimaniisha kuwa  angekuwepo katika kipindi hiki muhimu kwa familia yake ', 'Hata hivyo mambo yalikuwa tofauti, mwanariadha huyo ambaye wakati mmoja alikuwa mshindi dunia nzima, alitumbukia katika jinamizi la unywaji wa pombe kupita kiasi lililootawala maisha yake baaada ya kustaafu michezo.  ', 'Bungei aliyezaliwa mwaka 1980 sasa ana miaka 39, na mwaka huu ameisherehea siku hiyo kwa namna ya tofauti.  ', '""Ni siku ya kusherehekea siku yangu ya kuzaliwa lakini kinachonifurahisha zaidi ni siku ile niliwacha kunywa pombe,"" ameiambia BBC Spoti. ""Hilo linanifanya kuhisi fahari na kudhihirisha kwamba nina uwezo wa kudhibiti maisha yangu."" ', 'Miaka saba iliyopita, kujidhibiti lilikuwa jambo lisilowezekana kwake.', 'Anasema aliishia kuitisha kinywaji cha vodka baada ya kujidanganya kwamba ili aweze kushuhudia kuzaliwa kwa mtoto wake, ni lazima anywe pombe. ', '""Nilikuwa na fikra hiyo - \'acha ninywe chupa moja au mbili ili nipate ushujaa wa kushuhudia kile kitakachotokea,"" anakumbuka. ', '""Niliamua kupata vodka kidogo lakini nikaishia kunywa zaidi ya lita moja ndani ya kipindi cha muda mfupi. Sikujua kilichotokea lakini kile ninachofahamu ni kwamba niliishia kwenye mtaro. ', '""Ukweli ni kwamba watu walidhani nimekufa."" ', 'Mwaka 2011, Bingwa wa kwanza wa Olimpiki wa Kenya Sammy Wanjiru aliaga dunia baada ya kuanguka barazani, huku taarifa nyingi zikisema kwamba unywaji wa pombe kupindukia ulikuwa chanzo kikuu cha kifo chake. ', 'Akiwa miongo mwa wanariadha wengine wengi, Bungei alikuwa na wakati mgumu wa kutangamana na jamii baada ya taaluma yake kufikia mwisho. ', 'Lakini kile kinachomfanya kuwa wa kipekee, ni mkenya anayezungumzia changamoto iliyomkabili. ', 'Kumekuwa na uvumi mwingi kuhusu tabia ya kunywa pombe kupita kiasi kwa baadhi ya wanariadha wa Kenya, na Bungei anasema kwamba, baadhi ya walioathirika hawajakubali matatizo wanayukumbana nayo. ', '""Wengine wamekataa kutafuta tiba kwasababu linapokuja suala la uraibu wa pombe, kituo cha kurekebisha tabia tu ndiyo suluhu pekee ya kupata uponyaji na kujitambua wewe ni nani,"" anaelezea. ', 'Hata hivyo, anazungumzia wazi vile unywaji wa pombe kupindukia kulimuharibia maisha na anakumbuka vile watoto wake na mkewe walikuwa wanaogopa uwepo wake. ', '""Kila wakati watoto walikuwa wanaogopa kuwa ndani ya gari moja na mimi kwasababu mara nyingi niliishia kwenda nao baa kisha nawarejesha kama nimelewa,"" anasema Bungei, mshindi wa tuzo ya fedha katika mbio za Duinia za mwaka 2001 pamoja na shaba katika mashindano ya Dunia ya mwaka 2003. ', '""Umekunywa pombe kupindukia, unaendesha gari na watoto wanakuona kile unachofanya barabarani - haikuwa salama kabisa. ', '""Nilipopata ajali na mtoto mtoto wangu wa kiume akaniambia: Baba, hiki na kile ndicho kilichotokea.\' Kila wakati waliponiona ninakunywa, hawakutaka mimi niwe dereva wao na hili ndilo lililoniathiri zaidi.""', 'Pia nilipata madhara ya kimwili kwasababu ya hii pombe. ', '""Kuna wakati unafika unahisi maumivu makali kweli kweli mwilini. Nakumbuka kulikuwa na wakati mwili wangu unawasha, joto linanimwaika mwili mzima na kilichotisha zaidi ni kuanza kubabaika na kuona giza,"" anaelezea. ', '""Niliogopa sana na ikawa lazima mtu anishikilie ili niweze kupata usingizi - huo ndiyo wakati nilisema sasa imetosha."" ', 'Muda mfupi baada ya hapo, akawa katika kituo cha kurekebisha tabia mjini Nairobi. ', 'Baada ya kuondoka wiki sita baadaye- na kuonesha nia ile ile iliyomuwezesha kufika kileleni katika Olimpiki, hajawahi kunywa tena pombe tangu wakati huo.   ', 'Bungei anatupia kidole cha lawama kutokuwa na cha kufanya baada ya kustaafu, kutoka kuwa mwanariadha wa kudumu hadi kuwa mtu asiye na chochote cha kufanya muda wote. ', '""Nikiwa mwanariadha, nilikuwa na siku 20 tu za kupumzika kwa mwaka katika kipindi cha miaka 13-14 hivi, na baada ya kustaafu, sikuwa na kitu cha kufanya,"" anasema. ', '""Ningenunua chupa ya wine, nikae nyumbani kufumba na kufumbua, imeisha - kisha natumana nyengine. Hayo ndo yalikuwa maisha yangu - ndani ya kipindi cha mwaka mmoja na nusu - hali yangu ilikuwa mbaya na maisha yangu yakawa taabani.""', 'Bungei anahofia kwamba huenda kuna wanariadha wengine wanaokabiliana na changamoto kama zake lakini hawataki kusema ukweli. ', 'Mwakilishi wa mwanariadha  mwenye ufahamu wa wanaridha wengine nchini Kenya, Dutchman Michel Boeting anasema.  ', '""Pengine wanariadha wana marafiki ambao wanafanyakazi kila siku ya wiki na wikendi ni muda wao wa kujivinjari, pia utakuta wakati mwengine ni vigumu kwa mwanariadha kuambia wenzake: \'Hapana, mimi sitokuwa pamoja nanyi\',"" anaelezea Michel Boeting.  ', '""Kuna wanariadha wengine ambao hawatakuwa na muda wa kupanga maisha yao baada ya kustaafu, hilo hutokea sana siku hizi."" Dutchman Michel Boeting anasema.  ', 'Leo hii, Bungei ambaye ni msheshi anajaribu kuhamasisha wengine wasikumbwe na matatizo kama yake - anawasaidia wanariadha wengine waliostaafu ili wawe na maisha yenye mwelekeo. ', '""Kukabiliana na tatizo kama hili kunakumbana na kutengwa na jamii, ndiyo sababu nimeamua kujitokeza licha ya kwamba nilikuwa na jina ninalostahili kulilinda,"" amesema. ', '""Inanipa faraja kushirikisha wengine simulizi yangu na ninachojua ni kwamba inaweza kubadilisha maisha ya mwengine - hivyo ndivyo nilivyopona."" ', 'Huenda aliacha riadha karibu miaka kumi iliyopita lakini mbio anazokimbia Bungei ni tofauti kabisa. ']"
18bbb303cb556aa3dd69b6705893649b194b875f," Akizungumzia mafanikio ya shirika hilo, Kaimu Mkurugenzi Mtendaji wa STAMICO, Zena Kongoi alisema kiasi hicho kimepatikana kutokana na uwekezaji kupitia kampuni zake tanzu na utoaji wa huduma za kibiashara kutoka Sh milioni 281 kwa mwaka 2013/14.Lengo la Shirika lilikuwa ni kukusanya Sh bilioni 5 hadi ifikapo Juni wa mwaka wa fedha 2014/15. “Lengo tulilowekewa na Wizara ya Nishati na Madini ni kuhakikisha tunakusanya jumla ya Sh bilioni 200 kwa mwaka ifikapo mwaka 2016.Lakini mikakati ya Shirika kwa miaka mitano ya kuanzia mwaka 2014/15 hadi mwaka 2018/19 ni kuweza kukusanya Sh bilioni 50 kwa mwaka,” alisema. Kongoi alisema shirika hilo pia limefanikiwa kusainiwa kwa Hati ya Marekebisho ya Uanzishwaji wa shirika, kufufua na kuimarisha huduma za uchorongaji wa miamba, utafiti wa madini na utoaji ushauri wa kijiolojia na uchimbaji madini kwa migodi mikubwa, ya kati na ya wachimbaji wadogo.“ Shirika limefanikiwa kuchoronga mita 2434 za aina ya diamond na mita 8,000 za aina ya Reverse Circulation ambazo zimeingizia shirika Sh bilioni 1.81 na sasa tuko kwenye hatua za mwisho za kukamilisha kupata mkopo wa dola za Marekani 790,000 kutoka benki ya TIB kwa ajili ya kununulia mitambo miwili mipya ya kuchorongea ambayo itawasaidia wachimbaji wadogo wa hapa nchini,” alisema.Kuhusiana na uzalishaji wa dhahabu kupitia kampuni tanzu ya STAMIGOLD Biharamulo, Kongoi alisema wameweza kuzindua mkuo wa kwanza wa dhahabu wa kilo 25 wenye thamani ya Sh bilioni 1.5 na kusafirisha na kuuza nchini Uswisi kiasi cha wakia 12,923.35 za dhahabu na kuingizia kampuni na taifa dola za Marekani milioni 15.6.Akizungumzia mradi wa makaa ya mawe wa Kiwira uliorejeshwa kwa shirika hilo, Kongoi alisema shirika liko katika hatua za mwisho za zabuni ya kumpata mwekezaji mbia kwa ajili ya kuendesha mgodi huo na kuongeza kuwa shirika limepeleka timu ya uangalizi na wasimamizi katika mgodi wa tanzanite wa Mirerani, ikiwa ni katika kusimamia maslahi ya taifa katika miradi ambayo serikali imeingia ubia na wawekezaji."
18fdf5f0583fe8b0cd324b2324e235a7cadc9143," Mchezaji huyo wa Barcelona Messi alitarajiwa kurejea uwanjani kwenye mechi hiyo baada ya kukosa ile ya Ijumaa iliyopita ambapo walishinda mabao 2-0 dhidi ya Italia mjini Manchester kutokana na kusumbuliwa na msuli.Lakini hali haikuwa kama ilivyotarajiwa, nyota huyo alishindwa kuiwakilisha nchi yake katika kipigo hicho cha fedheha kwenye uwanja wa Wanda Metropolitano. Argentina pia ilimkosa mshambuliaji wa Manchester City, Sergio Aguero kutokana na kusumbuliwa na goti.Wakionekana vizuri zaidi, iliwachukua Hispania dakika 13 tu kuandika bao la kuongoza kupitia kwa Diego Costa. Mshambuliaji huyo wa Atletico Madrid alichukua mpira kutoka kwa Marco Asensio kabla ya kuandika bao hilo.Dakika ya 27, Hispania iliandika bao la pili likifungwa na Isco na hapo Argetina ikastuka na kupata bao katika dakika ya 39 likifungwa na Nicolas Otamendi kwa kichwa.Isco alifunga bao la tatu na la tano katika dakika ya 52 na 74 huku Thiago Alcantara akifunga bao katika dakika ya 55.Mwanzoni mwa kipindi cha pili, Costa alitolewa na nafasi yake kuchukuliwa na Iago Aspas aliyefunga bao katika dakika ya 73.Hispania ilipata matokeo hayo ikitoka kupata sare ya bao 1-1 dhidi ya Ujerumani katika mechi ya Ijumaa iliyopita. Mjini Moscow, Paul Pogba amejibu wote wanaodai kiwango chake kimeshuka kwa kuifungia Ufaransa bao katika ushindi wa 3-1 dhidi ya wenyeji wa kombe la dunia Urusi mjini St Petersburg, huku Kylian Mbappe akifunga mabao mawili.Akiingia kama mchezaji wa akiba katika mechi waliyofungwa mabao 3-2 na Colombia mjini Paris wiki iliyopita, Pogba alianza katika mechi ya juzi iliyochezwa kwenye uwanja wa Krestovsky na kutengeneza bao la kwanza la Mbappe katika dakika ya 40 kabla hajafunga la pili dakika chache baadae.Kiwango alichoonesha kiungo huyo kimemrudisha kwenye chati kwani amekuwa na wakati mgumu kwa kukosa namba katika kikosi cha kwanza cha Manchester United 2018, hali inayofanya kuingia kwenye mgogoro na kocha wake Jose Mourinho.Ufaransa ilimruhusu nahodha wa Urusi Fedor Smolov kupata bao la kufutia machozi katika dakika ya 68 kabla Mbappe hajafunga bao lingine dakika ya 83.Ushindi huo unaifanya Les Bleus izidi kujiamini kwenye kampeni za kombe la dunia ambapo ipo kundi C pamoja na Australia mjini Kazan Juni June 16, ikifuatiwa na Peru na Denmark.Mjini Berlin, Brazil ilimaliza tambo za mabingwa wa dunia Ujerumani za kucheza mechi 22 bila kufungwa kwa kuwatungua bao 1-0 kwenye uwanja wa Olympiastadion.Mechi hiyo ilipewa jina la mechi ya wakongwe na wengi wakikumbuka walipokutana kwenye nusu fainali za kombe la dunia mwaka 2014 ambapo Ujerumani iliwafunga wenyeji Brazil mabao 7-1 mjini Belo Horizonte.Pamoja na kwamba matokeo hayo hayajafuta bado fedheha waliyoipata usiku ule, lakini kiwango walichoonesha Brazil kimeonyesha utayari wao wa kuwania taji la sita la kombe la dunia.Katika mechi hiyo, the Selecao walimkosa majeruhi Neymar ambapo sasa wanamtegemea zaidi mshambuliaji wa Manchester City Gabriel Jesus ambaye ndiye aliyefunga bao hilo pekee katika dakika ya 37.Paulinho, Philippe Coutinho na Jesus wote walikuwa na nafasi ya kuifungia timu yao mabao juzi. Baada ya kushuhudia timu yake ikipoteza mechi kwa mara ya kwanza tangu kwenye nusu fainali za Euro 2016 dhidi ya Ufaransa, Joachim atajipanga kwa mechi nyingine za kirafiki dhidi ya Austria na Saudi Arabia Juni mwaka huu ikiwa ni nafasi ya kwenda Urusi na ushindi.Katika mechi nyingine ya kirafiki ya kimataifa, Romelu Lukaku alifunga mabao mawili, timu yake Ubelgiji ilipoichapa Saudi Arabia mabao 4-0 mjini Brussels, ikiwa imeanza kwa kishindo maandalizi ya kombe la dunia mwaka huu.Ikicheza kwa mara ya kwanza mwaka 2018, vijana hao wa Roberto Martinez walionekana kuwa vizuri mno kwenye ushambuliaji na safu ya ulinzi huku nyota wake Lukaku akipata mabao hayo kabla ya mapumziko.Ubelgiji ilikwenda mapumziko ikiwa mbele kwa mabao hayo ya Lukaku kabla Michy Batshuayi na Kevin De Bruyne hawajaongeza mabao mengine.Kwenye uwanja wa Wembley England, Lorenzo Insigne alifunga mkwaju wa penalti na kuisawazishia timu yake Italia kutoka sare ya bao 1-1 dhidi ya wenyeji England.Mshambuliaji wa Napoli, Insigne alimfunga kipa Jack Butland katika dakika ya 87 baada ya mwamuzi kutumia usaidizi wa video (VAR) kumuona James Tarkowski akimsukuma Federico Chiesa wa Italia na hivyo kuamuru upigwe mkwaju wa penalti.Jamie Vardy aliipatia England bao la kuongoza katika dakika ya 26 na ilionekana kama bao hilo lingetosha kwa kikosi cha Gareth Southgate. Sare hiyo imekuja baada ya ushindi wa England wa bao 1-0 dhidi ya Uholanzi na utampa kocha Southgate nafasi ya kufanya mabadiliko kabla ya kutaja kikosi cha kombe la dunia Mei 14.Sare hiyo imeiimarisha rekodi ya England Wembley kwani imefungwa mara moja katika mechi 20 za mwisho za kimataifa kucheza kwenye uwanja huo ikifungwa na Uholanzi Machi 2016.Aidha, England imeshinda mara moja kati ya mara nane ilizokutana na Azzurri huku Luigi Di Biagio akiwa kocha wa kwanza wa timu ya taifa ya Italia kushindwa kupata ushindi katika mechi mbili za mwanzo tangu Roberto Donadoni Septemba 2006.Mechi nyingine za kirafiki zilizochezwa juzi, Uswisi iliifunga Panama mabao 6-0, Hungary ikiwa nyumbani ilishindwa kutamba na kukubali kipigo cha bao 1-0 kutoka kwa Scotland, Curacao iliifunga Bolivia bao 1-0 na Japan ililala mabao 2-1 dhidi ya Ukraine."
197baa2e7a1a9b5e091c5dda305922b912b5f000," Mkurugenzi Mkuu wa Benki ya FNB Tanzania, Dave Aitken alisema hayo Dar es Salaam leo wakati akizindua tawi jipya la benki hiyo.Alisema ingawa ni wachangiaji ipo haja ya taasisi za fedha kuwafikia wajasiriamali wengi.Alisema wafanyabiashara wengi wa soko hilo wana mikakati mikubwa ya kuvutia bidhaa zao, jambo linalosababisha wafanyabiashara kutoka nchi zisizokuwa na bahari kufika na kujipatia bidhaa.Kariakoo ni eneo ambalo wanafika wafanyabiashara kutoka nchi zisizokuwa na bahari, ambapo kutokana na shughuli za biashara, husaidia kukuza uchumi wa nchi.Kuhusu tawi hilo, alisema lengo la benki hiyo ni kuwa mstari wa mbele katika kukuza sekta za fedha, kwani ina mpango wa kuleta wataalamu kutoka Ukanda wa Jangwa la Sahara katika sekta ya kilimo na madini, ambao watakuwa chachu ya ukuaji wa uchumi wa nchi.Kwa upande wake, Mtendaji Mkuu, Andy Watkins, alisema uchumi wa Tanzania umekuwa kwa asilimia 7, ukilinganisha na miaka iliyopita.Alisema ongezeko hilo, limetokana na shughuli mbalimbali, kama vile uchimbaji wa madini, utalii, viwanda na kilimo.Alisema Kariakoo ni kitovu cha biashara, ambapo waingizaji na wasambazaji hutumia soko hilo, kufanya biashara zao, hivyo huduma za kibenki zitaimarisha maendeleo yao katika ngazi ya mtu mmoja mmoja."
19f510e2874c0b863f7b753a1fd624e1cf7f65a7," MAMLAKA ya Mji Mdogo wa Rujewa uliopo wilayani Mbarali, imepokea msaada wa Sh milioni 14 kutoka kwa mbunge wa Mbarali, Haroon Pirmohamed kwa ajili ya ukarabati wa miundombinu kwenye shule za msingi ikiwemo ujenzi wa vyoo.Mgawanyo wa fedha hizo ni Sh milioni mbili kwa kila mtaa ambapo mamlaka hiyo ina jumla ya mitaa saba. Akizungumza kwenye kikao cha Baraza la Mamlaka ya mji mdogo ya Rujewa, Mwenyekiti wa baraza hilo, Chameta Godigodi alimpongeza mbunge wa jimbo hilo kwa kuwajali wakazi wa mitaa ya mji wake, akisema amewapunguzia mzigo wa kuchangia michango kwa ajili ya shule za msingi zilizopo.Alisema awali kulikuwa na michango kwa ajili ya ujenzi na ukarabati wa miundombinu shuleni na ililazimu kila mwananchi kuchangia na ndipo mbunge huyo alichukua uamuzi wa kuwapunguzia mzigo wa michango kwa kuahidi kutoa Sh milioni mbili kwa kila mtaa. “Yapo mambo mengi yanayopaswa kutekelezwa, kuna ujenzi wa vyumba vya madarasa lakini pia tuna suala la vyoo kwa shule zetu za msingi,”alisema.Kwa upande wake, Mtendaji wa Mamlaka ya mji mdogo wa Rujewa Tuntufye Chamba alisema fedha hizo tayari zimeingizwa kwenye akaunti za shule moja kwa moja kama ilivyopangwa awali. Alisema awali kulikuwa na mlundikano wa michango kwa ajili ya ukarabati wa miundombinu hususani ujenzi wa vyoo katika shule za msingi kutokana na changamoto ya uhaba iliyopo.“Shule zetu zina uhitaji mkubwa wa matundu ya vyoo kwa kuwa yaliyopo hayatoshelezi mahitaji. Tutahakikisha tunasimamia ili matumizi yawe yaliyolengwa na si vinginevyo,”alisema. Akizungumzia msaada huo, Katibu wa Mbunge wa Mbarali, Lyda Lubida alisema mchango huo ni mwendelezo wa michango ya mbunge huyo inayolenga kuwapunguzia wananchi mzigo wa michango wanayotakiwa kuchangia."
1a17c80adddd2c806c7c006c1c6664551f639945," WATOTO 56 wamezaliwa katika usiku wa mkesha wa Mwaka Mpya katika hospitali tatu, mbili za Dar es Salaam, Hospitali ya Taifa ya Muhimbili pamoja na Hospitali ya Rufaa ya Mkoa wa Rukwa.Mkoani Dar es Salaam, watoto 40 wamezaliwa kwenye hospitali tatu usiku wa mkesha kuamkia mwaka huu, ambao kati ya hao, watoto wa kike ni 15 huku wa kiume wakiwa 25. Takwimu hizo ni hadi kufikia saa nne jana asubuhi kutoka kwenye hospitali za rufaa za Temeke na Amana, Ilala pamoja na Hospitali ya Taifa ya Muhimbili (MNH). Katika Hospitali ya Amana, wamezaliwa watoto 26 ambao watoto wa kiume ni 19 na wa kike saba. Kwa mujibu wa Ofisa Muuguzi Kiongozi wa zamu, Godian Chatanda watoto watatu kati ya hao 26 wamezaliwa kwa upasuaji.Alisema hakuna aliyezaliwa na matatizo huku wote wakiwa ni wazima wa afya. Pia kwenye Hospitali ya Temeke wamezaliwa watoto tisa, wa kiume wanne na watano wa kike. Kwa mujibu wa Ofisa Muuguzi wa zamu, Hyasinta Byebesa, kati ya hao, mtoto mmoja amezaliwa kwa njia ya operesheni. Kwa mujibu wa Mkuu wa Kitengo cha Mawasiliano MNH, Aminiel Eligaesha, watoto watano wamezaliwa kwenye hospitali hiyo. Watoto wawili kati ya hao ni wa kiume huku watatu ni wa kike, na watatu wakiwa wamezaliwa kwa njia ya upasuaji huku wawili kawaida. Alibainisha watoto hao pamoja na mama zao wote wanaendelea vizuri.Mkoani Rukwa, watoto 16 wamezaliwa katika Hospitali ya Rufaa ya Mkoa, wakiwamo watoto wa kiume 10 na sita wa kike ambao watatu wamezaliwa kwa njia ya upasuaji. Muuguzi Kiongozi Wodi ya Wazazi, Negia Amri alisema, “Siku ya mkesha wa Mwaka Mpya mtoto wa kwanza kuzaliwa alikuwa wa kiume ambaye alizaliwa saa sita usiku huku wa mwisho alizaliwa saa moja asubuhi ya leo ambaye ni wa kike. Watoto wote 16 afya zao ni njema, pia wazazi wao.”Aidha, alisema katika mkesha wa Krismasi, walizaliwa watoto 21, miongoni mwao wa kiume ni tisa na wa kike wakiwa 12, huku watoto watano walizaliwa kwa njia ya upasuaji. “Winfrida Mauto ambaye ni mkazi wa Kitongoji cha Nambogo, Manispaa ya Sumbawanga alijifungua watoto pacha wote wa kiume ambao walizaliwa saa tisa na nusu usiku wa manane, walizaliwa kwa njia ya upasuaji na wameruhusiwa baada ya afya zao na mama kuimarika ,” alieleza Amri.Mganga Mfawidhi wa Hospitali ya Rufaa ya Mkoa, Dk John Lawi alisema idadi ya watoto waliozaliwa mkesha wa Mwaka Mpya ni ndogo kwa kuwa kwa wastani kila siku watoto 20 wanazaliwa hospitalini hapo. “Kwa wastani kila mwezi watoto 600 wanazaliwa hospitalini hapa, hii ni kutokana wajawazito kujitokeza kwa wingi kujifungulia hospitalini hapa,” alibainisha. Matroni wa hospitali hiyo, Veronica Kapufi alisema Juni mwaka jana, idadi kubwa ya watoto waliozaliwa walikuwa 32."
1a2945de7db7d664a6a47aa9d4ca66f32f70b007," WAZIRI wa Nishati, Dk Medard Kalemani amelianza Shirika la Umeme Tanzania (Tanesco) kuhakikisha mitaa yote kwenye majiji, inapatiwa umeme ifi kapo Juni 30, mwaka huu. Kauli hiyo aliitoa mwishoni mwa wiki mara baada ya kufanya ziara kutembelea maeneo ya Mkonze na Ntyuka katika Jiji la Dodoma, ambayo yana nyumba ambazo hazijaunganishiwa umeme. Dk Kalemani alisema mitaa yote katika jiji hilo, inatakiwa kuwa na umeme ifikapo tarehe hiyo, kwani maeneo hayo yana kero kubwa ya kupata umeme ijapokuwa yapo jijini. Alisema maeneo hayo lazima yapatiwe umeme haraka ili yafanane na hadhi ya jiji. Dk Kaleman alitaka wataalamu kutoka Tanesco kutokataa malipo ya wananchi, wanaotaka kuunganishiwa umeme, bali wanapaswa kuyapokea malipo hayo na kuharakisha kuwasambazia umeme wateja hao. Kabla ya kufanya ziara hiyo, Dk Kalemani akizungumza katika kikao na watendaji wa Tanesco na kuwataka kushughulikia kwa haraka suala la kuwaunganishia umeme wananchi waliolipia."
1a434697e5ed37622d6e242b2661e1b5f15fa4bf," RAIS John Magufuli ametoa zawadi ya Sh milioni 10 na kuagiza kupewa tiketi za ndege ya Shirika la Ndege Tanzania (ATCL) kwa mzalendo rubani mstaafu Naziz Mapunda ambaye aliokoa ndege ya Tanzania katika miaka ya 1970. Rais Magufuli alisema rubani huyo wa zamani wa Tanzania kitendo alichokifanya ilikuwa ni cha kizalendo wa hali ya juu ambacho kinatakiwa kuthaminiwa. Alisema wakati Jumiya ya Afrika Mashariki inayovunjika, katika miaka ya 1970 rubani huyo alikuwa na ndege ya Tanzania lakini ilipotolewa maelekezo ndege zote ziegeshwe Nairobi, Kenya yeye kwa uzalendo wa nchi yake hakufanya hivyo aliirusha na kuileta nchini bila kujali hatari ambayo ingeweza kumpata. “Miaka ya sabini baada ya kuvunjika Afrika Mashariki yeye alikuwa na ndege yake walipewa maelekezo ndege zote wakaegeshe lakini yeye aliirusha kuileta Tanzania, hakujali aliweka utanzania mbele,” alisema Rais Magufuli. Akizungumza katika tukio la kupokea ndege ya tano kuingia nchini iliyonunuliwa na serikali, Airbus A220-300 yenye uwezo wa kubeba abiria 130 hadi 150, Rais Magufuli aliwataka watanzania kuwa na uzalendo wa aina hiyo. Rais Magufuli alitoa Sh milioni kumi na kumkabidhi rubani huyo kwa ajili ya matumizi yake na kuagiza Jeshi la Polisi kumpa ulinzi mpaka atakapozitunza fedha hizo Benki.“ATCL, huyu baba alihatarisha maisha yake, kwanza nakupa milioni kumi ya kunywa kunywa tu, OCD fedha hizi zisiibiwe njiani mumlinde saa 24,” alisema Rais Magufuli. Rais aliagiza ATCL kumpa tiketi za safari zake zote atakazotaka kusafiri rubani huyo pamoja na mke wake kwa maisha yake yote kuanzia sasa. Aidha, Rais aliwataka watanzania na hasa vijana kuwa wazalendo kama ambavyo amefanya mzee huyo ambaye aliangalia maslahi ya nchi yake hata akahatarisha maisha yake. “Ndege hizi sio za Magufuli ni za Watanzania, tuwe wazalendo kama ambavyo inafanywa na wanajeshi wanaoshiriki katika misheni mbalimbali, vijana muwe wazalendo msikubali kutumiwa,” alisema."
1a4ea72aade16ffb2a8a5482d687c49f28e5748e," MAMA wa binti wa miaka 17 anayedaiwa kufanyiwa ukatili na mwajiri wake, ikiwa ni pamoja na kutumbukizwa mwiko katika sehemu zake za siri, amesema maagizo wa Polisi wa Chamwino kurejea Dar es Salaam, yanasababisha ufuatiliaji wa shauri la mwanawe kuwa gumu.“Nimefika hapa na kupelekwa Polisi, lakini wanasema nirudi tena Dar es Salaam na mimi ni maskini tu siwezi kurudi Dar es Salaam,” anasema Rehema Richard, mama mzazi wa binti huyo akizungumza kwa njia ya simu.Amesema akiwa Dar es Salaam hakupata nafasi ya kumpeleka mtoto wake hospitali, lakini aliambiwa kwamba amepelekwa na kuwa karatasi zote zinazohusu matibabu anazo mtuhumiwa Happiness Mathew. Pamoja na kwamba Happiness alikuwa mwajiri wa binti huyo, pia wana undugu wa mama mkubwa na mdogo.“Mimi sikuwa nimeajindaa kwa shauri lolote , nilipelekwa Dar es Salaam kuhudhuria harusi na kukuta shauri polisi. Nikajiuliza hali ya mtoto wangu ilivyokuwa mbaya nikibaki kuhangaika na kesi si nitauawa na mtoto wangu nani atajua, nikawaambia polisi nitarejea nyumbani tutayamaliza kutoka huko,” amesema na kuongeza kuwa alipofika nyumbani hali ya mtoto wake haikuwa sawa, alienda polisi.Amesema akiwa polisi aliambiwa kwamba shauri hilo kwa kuwa limeanzia Dar es Salaam wao hawawezi kuendelea nalo lazima aende huko.Mama huyo alisema kwamba kutokana na tatizo la macho kuzidi juzi akisaidiwa na shemeji yake alimpeleka mtoto hospitali ya Misheni ya Mvumi ambako alifanyiwa uangalizi wa macho na kupatiwa mawani.“Tulitumia shilingi elfu 40 kwa matibabu ya macho. Lakini tatizo kubwa ni kichwa kumuuma na pia kukosekana kwa hedhi kwa muda wote huu,” amesema mama wa binti huyo.Kwa mujibu wa binti huyo tangu alipowekewa mwiko sehemu za siri amekuwa haoni siku zake na hajui nini kimetokea ndani ya mwili wake.Mama huyo anasema binti yake ambaye alikuwa mrembo kwa sasa hatamaniki kwa makovu kichwani na mwilini na haelewi atasaidiwaje ili kurejea katika hali ya kawaida.Anasema yeye ni mtu maskini kwani mume wake, Musa alifariki dunia mwaka 2017 na sasa anaishi yeye na familia yake akitegemea kilimo.Akizungumza katika kijiji cha Manchali wilaya ya Chamwino mkoani Dodoma hivi karibuni binti huyo aliyemaliza darasa la saba katika shule ya msingi Manchali mwaka 2016, amesema alichukuliwa na ndugu yake, mtoto wa mama yake mkubwa, Happiness Mathew ambaye ni mfanyakazi wa Hospitali ya Taifa ya Muhimbili ili akafanye kazi za ndani.Alisema katika maisha yake alikuwa akikutana na vipigo vya mara kwa mara,kwani mwajiri wake huyo akimkuta mtoto analia alikuwa akimpiga.Aidha amesema kuna siku mtoto alikuwa akicheza na akaanguka, aliporudi akamsema kwamba hamuangalii mtoto kwa vile hajui uchungu wa kuzaa na atamfanyia kitu ili asikie uchungu kama huo; ndipo alipompiga na kuchukua mwiko ambao aliuingiza sehemu za siri na tangu wakati huo hajapata siku zake (hedhi) na amekuwa akipata maumivu anapoenda haja ndogo.“Sijui ule mwiko alioniingiza umeleta madhara gani katika mwili wangu naona nisaidiwe ili nifanyiwe vipimo” alisema.Amesema alivunja ungo mwaka 2014 na alikuwa akipata hedhi kawaida lakini baada ya kuingiziwa mwiko haoni kabisa hedhi.Alisema kutokana na mateso Januari 4 mwaka huu, alikimbilia Chang’ombe ambako alilalamikia mwajiri wake huyokutumia mwiko kumpiga kichwani hali ambayo imefanya kichwa kiwe na majeraha yanayofanya ashindwe kuota nywele.Binti huyo alisema alikuwa akilipwa Sh 50,000 mshahara wa mwezi na fedha hizo alikuwa akitumiwa mama yake mzazi moja kwa moja.Akizungumza na gazeti hili hivi karibuni Kaimu Kamanda wa Polisi Mkoa wa Kipolisi wa Temeke, Dar es salaam, Kamishina Msaidizi wa Polisi (ACP), Awadhi Haji amesema kwamba kadhia hiyo ya ukatili ipo katika dawati la jinsia na kwamba wanasubiri hati ya matibabu (PF3) ili kulifikisha suala hilo mahakamani na haki itendeke."
1a8feb5bc2c7f920cc90e2d48e1aa165756d8e40," MAJERUHI wawili ambao ni wafanyazi wa kampuni ya Azam TV, waliopata ajali mkoani Singida wakati wakielekea wilayani Chato mkoani Geita katika uzinduzi wa hifadhi mpya, wamehamishiwa Hospitali ya Taifa Muhimbili, Dar es Salaam kwa matibabu zaidi.Majeruhi hao waliondoka jana hospitalini hapo majira ya saa tatu asubuhi kwa ndege maalum ya kubebea wagonjwa ya Arusha inayomilikiwa na kampuni ya Medivac kwenda Muhimbili.Akizungumzia kuondoka kwa wagonjwa hao hospitalini hapo, Mkuu wa Idara ya Magonjwa ya Dharura, Dk, Richard Mabula alisema sababu ya majeruhi hao kuondolewa hospitalini hapo ni kwa sababu jijini Dar es Salaam ndipo ndugu zao wapo huko na pili mgonjwa mmoja kati ya wawili amevunjika mifupa ya uso.“Wanakwenda Dar es Salaam Hospitali ya Taifa ya Muhimbili kwa ajili ya matibabu zaidi na kule kuna familia zao pia,” alisema.Meneja Uzalishaji wa Azam Media, Happy Sedeyeka alishukuru madaktari wa hospitali ya Arusha Lutheran Medical Centre(ALMC)kwa kutoa huduma nzuri za matibabu kwa wafanyakazi hao, waliokuwa wamelazwa kwa siku tano. Wafanyakazi hao ni Mohamed Mainde na Artus Massawe.Juzi, Naibu Waziri, Viwanda na Biashara, Stella Manyanya alikwenda kuwapa pole wafanyakazi hao wawili kati ya watatu waliokuwa wamelazwa hospitali ya ALMC, Arusha. Manyanya alisema tukio hilo la ajali alilipokea kwa mshtuko kwa sababu waliokufa na majeruhi ni watu waliojituma katika kufanya kazi bila hata kujali nafasi ya mtu.Alisisitiza kujitoa kwao katika kazi, kuliwafanya watambulike maeneo mbalimbali na anamshukuru Mungu alipowatembelea walikuwa wanajitambua na wanajua wanazungumza na nani."
1ae7db637de02c1433a216bff407f1e00b7746ed, Hisa hizo za serikali ambazo TCC ilikuwa na asilimia 2.5 na TBL asilimia nne ambao siyo uwekezaji wa kimkakati na tayari nusu ya hisa za TBL zimeshanunuliwa na sehemu kidogo ya TCC na kupatikana Sh bilioni 100.Alisema uwekezaji katika miradi hiyo ya kilimo na viwanda ni utekelezaji wa maazimio ya bunge katika bajeti ya mwaka 2015/2016 waliyokubaliana kuuza hisa hizo ambazo sasa faida yake imekuwa kubwa na kuziba mapengo yaliyopo.Mafuru alisema sasa serikali haijajitoa moja kwa moja kuwa na hisa kwenye kampuni hizo bali imebaki na hisa kupitia mashirika ya hifadhi za jamii.Alisema sababu ya kuuza hisa kwa wakati huu ni kuendelea na utekelezaji wa robo tatu ya bajeti ya serikali hivyo aliwaomba wanasiasa kuacha serikali kuendelea na shughuli zake huku siasa pia zikiendelea kuheshimu watanzania kwa kuwaeleza ukweli.Mafuru alisema hakuna sababu za kiuchumi inayoona busara kwa serikali kubaki na hisa hizo hata kama hali ya soko imebadilika kwani hisa za kampuni hizo mbili ndizo zenye gharama kubwa na imefikia kilele na ndiyo wakati wa kuuza hivyo ni busara kuuza ili uwekeze tena.“Hakuna uhusiano wa uuzwaji wa hisa na kampeni za CCM kama inavyoelezwa katika mitandao na katika mikutano ya kisiasa ni vema kuacha serikali kuendesha mambo yake kwani hii fedha inaingizwa katika mfuko mkuu wa serikali na CAG anasimamia fedha za serikali na kuangalia matumizi yake “alisema.Alisema uamuzi huo wa serikali ulifanyika baada ya kubaini hisa siyo chanzo pekee cha mapato hivyo kuliko kukopa kuendeleza miradi yenye manufaa makubwa na kubaki na deni ni bora kuuza kwa maendeleo.Naye Mkurugenzi wa Idara ya Habari (MAELEZO)Assah Mwambene aliwataka waandishi wa habari kuwa makini katika kuandika habari wakati huu wa kampeni kw akungalia matokeo yake katika jamii.
1af7c0ced692824637718b5bc494b3f369c27ae9," Akizungumza katika makabidhiano hayo, Mratibu wa Promosheni wa Tigopesa, Mary Rutta aliwapongeza washindi, akisema Kampuni ya Tigo siku zote inapenda kuweka tabasamu katika nyuso za wateja wao.Hii ni mara ya pili kwa kipindi cha wiki moja kwa Tigo kutoa zawadi kwa washindi wa promosheni ya Tigo Pesa. Washindi wa kwanza 275 walitangazwa na kuzawadiwa Sh milioni 90 wakati wa Sikukuu ya Krismasi.Mratibu huyo wa promosheni alisema: Kuna zawadi za fedha Sh milioni 10 kushindaniwa kila mwezi kwa wateja 10 kila mmoja, Sh milioni 2 kila wiki kwa wateja 20 kila mmoja na Sh 200,000 kila siku kwa wateja 50 kila mmoja,” alisema Rutta."
1b1dc07761bcf39e979dfb1718967a78d0aee790," GAVANA wa Benki Kuu ya Tanzania (BoT), Profesa Florens Luoga amewaagiza wahasibu na wakaguzi wa hesabu kote nchini kuhakikisha wanazingatia maadili ya kazi yao, ikiwa ni - tumizi ya fedha haramu, ukwepaji kodi na malipo hewa ili kulinda taaluma yao na uchumi wa Taifa.Aliyasema hayo jana wakati alipokuwa akifungua Mkutano Mkuu wa Bodi ya Wahasibu na Wakaguzi wa Hesabu (NBAA) unaoendelea jijini hapa. Profesa Luoga alisema kwa kufanya hivyo, kutaongeza imani ya Watanzania kwa wahasibu na wakaguzi wa hesabu. Aliongeza kuwa endapo watafuata utaratibu huo, itasaidia kuondokana na changamoto ya malipo hewa na kukabiliana na tatizo kubwa la uingizwaji na uzagaaji wa fedha haramu hapa nchini.Kwa upande wake, Mkurugenzi Mkuu wa NBAA, Pius Maneno alisema kuwa lengo la mkutano huo wa siku tatu ni kujadili changamoto mbalimbali zinazoikabili sekta hiyo, ikiwa ni pamoja na kubadilishana uzoefu. Aliongeza kuwa katika mkutano huo, mada 11 zitawasilishwa na kujadiliwa zikiwemo za Fedha,Tehama, Uadilifu na Muongozo wa Wahasibu na Wakaguzi wa hesabu kuhusiana na Fedha Haramu na Kanuni za Nidhamu.“Bodi ya Wahasibu na Wakaguzi wa Hesabu nchini imeendelea kuwaelimisha wahasibu na wakaguzi wa mahesabu juu ya kufanya kazi kwa kuzingatia wajibu na weledi pindi watekelezapo majukumumu yao ikiwa ni pamoja na kuendelea kuwachukulia hatua kali za kinidhamu wale wote wanaokiuka maadili,” alisema Mkurugenzi Mtendaji huyo.Alisema bodi yake imetunga mwongozo ulioanza kutumika Aprili Mosi, mwaka huu kwa wafanyabiashara ndogo kuhakikisha kuwa wanakagua hesabu zao, lengo likiwa ni kuongeza kodi na Mei Mosi, mwaka huu, umeanza kutumika Mwongozo wa Fedha Haramu na Juni 15, mwaka huu zitaanza kutumika Kanuni za Uadilifu.Akizungumzia mkutano mkuu huo wa mwaka, alisema unashirikisha watu 300 ambao ni wahasibu na wakaguzi wa hesabu kutoka taasisi na mashirika mbalimbali, maofisa kutoka BoT na benki nyinginezo, wataalamu wa fedha na taasisi za bima."
1b50390e6648cebfec8fe3a6aef61a0b066febf9," RAIS John Magufuli amefanya mabadiliko madogo katika Baraza la Mawaziri kwa kumhamisha aliyekuwa Waziri wa Madini, Angella Kairuki na kumpandisha cheo aliyekuwa Naibu Waziri wa wizara hiyo, Doto Biteko kuwa waziri kamili.Katika mabadiliko hayo madogo, yaliyotangazwa na Katibu Mkuu Kiongozi, Balozi John Kijazi jana, Waziri Kairuki sasa atakuwa Waziri wa Nchi, Ofisi ya Waziri Mkuu Anayeshughulikia Uwekezaji. Balozi Kijazi alisema Rais Magufuli amemteua Kairuki kuwa Waziri anayeshughulikia masuala ya uwekezaji, kwa lengo la kuongeza msukumo na kuimarisha usimamizi wa masuala ya uwekezaji baada ya kukihamisha Kituo cha Uwekezaji Tanzania (TIC) kuwa chini ya Ofisi ya Waziri Mkuu.Wakati Rais Magufuli akimpandisha Biteko kuwa waziri kamili wa wizara hiyo, ameendelea kumwacha Stanslaus Nyongo kuwa Naibu Waziri wa Wizara ya Madini. Katika hatua nyingine, Rais Magufuli pia amewateua Makatibu Wakuu na Naibu Makatibu Wakuu, ambapo amemteua Joseph Nyamuhanga kuwa Katibu Mkuu, Ofisi ya Rais, Tawala za Mikoa na Serikali za Mitaa (Tamisemi).Nyamuhanga ambaye kabla ya uteuzi huo alikuwa Katibu Mkuu Ujenzi, anachukua nafasi ya Mussa Iyombe ambaye amestaafu. Wengine walioteuliwa ni Dk Zainab Chaula ambaye anakuwa Katibu Mkuu Wizara ya Afya, Maendeleo ya Jamii, Jinsia, Wazee na Watoto anayeshughulikia Afya na kabla ya uteuzi huo, alikuwa Naibu Katibu Mkuu Tamisemi.Naye Elius Mwakalinga ameteuliwa kuwa Katibu Mkuu Wizara ya Ujenzi, Uchukuzi na Mawasiliano, ambapo kabla ya uteuzi huo, alikuwa Mtendaji Mkuu wa Wakala wa Majengo (TBA) na anachukua nafasi ya Nyamuhanga aliyeteuliwa kuwa Katibu Mkuu Tamisemi. Kwa upande mwingine, Dorothy Mwaluko ameteuliwa kuwa Katibu Mkuu Ofisi ya Waziri Mkuu anayeshughulikia Sera na Uwekezaji na kabla ya uteuzi huo, alikuwa Naibu Katibu Mkuu Ofisi ya Rais, Menejimenti ya Utumishi wa Umma na Utawala Bora.Katika uteuzi huo, Rais Magufuli pia amemteua Dk Dorothy Gwajima kuwa Naibu Katibu Mkuu Tamisemi anayeshughulikia Afya. Kabla ya uteuzi huo alikuwa Mkurugenzi wa Tiba wa Wizara ya Afya, Maendeleo ya Jamii, Jinsia, Wazee na Watoto. Naibu Katibu Mkuu mwingine aliyeteuliwa ni Dk Francis Michael ambaye anakuwa Naibu Katibu Mkuu Ofisi ya Rais, Menejimenti ya Utumishi wa Umma na Utawala Bora. Kabla ya uteuzi huo, Dk Michael alikuwa Mhadhiri wa Chuo Kikuu cha Dar es Salaam. Aidha, aliyekuwa Katibu Mkuu Wizara ya Afya, Maendeleo ya Jamii, Jinsia, Wazee na Watoto, Dk Mpoki Ulisubisya, ameteuliwa kuwa Balozi, ambapo kituo chake cha kazi kitatangazwa baadaye.Aliyekuwa Katibu Mkuu, Ofisi ya Waziri Mkuu, Sera na Uratibu, Profesa Faustin Kamuzora, ameteuliwa kuwa Katibu Tawala Mkoa wa Kagera, kuchukua nafasi ya Athumani Diwani aliyeteuliwa kuwa Mkurugenzi Mkuu wa Taasisi ya Kuzuia na Kupambana na Rushwa (Takukuru). Balozi Kijazi alisema kuwa Rais Magufuli ameifuta nafasi ya Naibu Katibu Mkuu wa Wizara ya Ulinzi, ambayo ilikuwa inashikiliwa na Immaculate Ngwalle ambaye amestaafu. Katika hatua nyingine, Rais Magufuli ameagiza kufunguliwa kwa Ubalozi mpya wa Tanzania nchini Cuba na Balozi wa Tanzania nchini humo atateuliwa baadaye. Kwa mujibu wa Ikulu, viongozi hao wataapishwa leo saa 3:30 asubuhi, Ikulu Jijini Dar es Salaam."
1b5736b3ac4f1db6c28a7818835cdf7a9574658a," Mkuu wa Kitengo cha Vifaa vya Mawasiliano wa Tigo, David Zacharia alisema huduma hiyo itaanzia 6.00 usiku hadi saa 12.00 alfajiri.Alisema,wateja wa Tigo pia wamepewa fursa ya kuweka video kwenye simu zao ambayo ni programu inayojulikana kama YouTube Offline inayomwezesha mtumiaji kuongeza video kwenye simu yake, ili aweze kuiangalia baadaye wakati ambapo muunganisho wa intaneti unakosekana au kuwa chini.Ikiwa imeshachukuliwa kwa njia hiyo video inaweza kuchezeshwa bila kuunganishwa na intaneti kwa muda wa hadi saa 48, hivyo mtumiaji anaweza kuzifurahia video zake za YouTube bila hofu ya maunganisho na intaneti kuwa chini.“Mteja anatakiwa kuwa na simu itakayomwezesha kuwa na data hizo za Offline kwa hiyo ni vema wakanunua simu yenye uwezo mkubwa wa intaneti,” alisema Zacharia."
1b5e71255db35337b4ed41409ad2a02e2631eb7f," RAIS John Magufuli amedhihirisha utofauti wake na marais wengi wa Afrika na duniani kwa ujumla katika kuwajali wananchi wake ikiwa ni pamoja na kuagiza ndege mbili za Rais zilizopo zitumike kuwabeba Watanzania.Rais Magufuli aliagiza ndege hizo mbili za Rais aina ya Fokker 28 na Fokker 50 kupakwa rangi za ATCL ili zianze kubeba abiria badala ya kuegeshwa tu kumsubiri yeye. Aliyasema hayo wakati wa mapokezi na uzinduzi wa ndege ya pili mpya aina ya Airbus A220-300 iyowasili jana kwenye Uwanja wa Ndege wa Kimataifa wa Julius Nyerere, Dar es Salaam saa 9.05 jana.Rais Magufuli aliwaambia Watanzania watarajie mambo makumbwa zaidi ya kimaendeleo ikiwemo ununuzi wa ndege nyingine nyingi. Alisema mambo wanayoyaona ya kimaendeleo katika miaka yake mitatu ya uongozi tangu aingie madarakani mwaka 2015, ni sawa na mvua za rasharasha, hivyo wasubiri kuona mvua kubwa zaidi za maendeleo kwa miaka ijayo.Ujio wa ndege hiyo ambayo inafanya ndege zote zilizonunuliwa na Serikali kufikia sita, ulimfanya Rais Magufuli kuwataka Watanzania watembee kifua mbele kwa kuwa ujio wa ndege hizo ni mafanikio na matunda ya nguvu zao kupitia kodi wanazolipa. Alisema yapo mashirika mengi ya ndege duniani ambayo yana hisa za watu wengine licha ya ndege hizo kuchukua majina ya nchi zao, lakini kwa Tanzania ni tofauti kwa kuwa Kampuni ya Ndege ya ATCL inamilikiwa na Watanzania kwa asilimia 100 na kusisitiza kuwa hiyo ndiyo faida ya kulipa kodi.“Hakuna nchi duniani inaendelea kwa kupewa misaada; misaada inalemaza; kama ni misaada basi tunahitaji yenye kuwafanya Watanzania wajitegemee na kuwainua kimaendeleo,”alieleza Rais Magufuli na kuongez, “Nalishukuru Bunge na hasa wabunge wa Chama cha Mapinduzi (CCM) kwa kuendelea kuiunga mkono Serikali kwa kupitisha bajeti ya maendeleo ilituwezesha kununua ndege, tunataka katika kipindi cha miaka 10 hadi 20 ijayo, tuwe na ndege hata 100,”alieleza Rais Magufuli.Ndege hiyo ya Airbus A220-300 iliyopewa jina la Ngorongoro ni ya pili kuja nchini baada ya ndege kama hiyo iliyopewa jina la Dodoma kuwasili nchini mwezi Desemba mwaka jana. Kwa mujibu wa Rais Magufuli, ujio wa ndege hizo mpya sita mpaka sasa zimesaidia kutoa ajira kwa Watanzania 380 kwenye Kampuni ya ATCL wakiwemo wahudumu wa ndani ya ndege 102, marubani 60 na wafanyakazi wa idara zinginezo.Rais Magufuli alisema ndege nyingine ya saba aina ya Boeing 787-8 Dreamliner itawasili nchini mwishoni mwa mwaka huu, lakini pia ameiagiza Wizara ya Ujenzi, Uchukuzi na Mawasiliano kununua ndege nyingine ya nane aina ya Bombardier Dash 8 Q400 ambayo nayo itawasili mwishoni mwa mwaka huu au mwaka ujao mwanzoni.Chenji ya AirbusKatika kuhakikisha kuwa mikataba ya ununuzi wa ndege hizo inaheshimiwa na pande zote, Rais Magufuli alimwagiza Mtendaji Mkuu wa ATCL, Ladislaus Matindi kurudi na hundi ya Dola za Canada milioni 1.3 ambazo Kampuni ya Airbus imezirudisha kutokana na kuchelewa kuikabidhi ndege hiyo katika muda uliokubaliwa katika mkataba.Rais Magufuli alisema kuwa Kampuni hiyo ya Airbus pia ililazimika kulipa dola 5,000 kila siku kwa kuchelewa kuikabidhi ndege ya kwanza ya Airbus A220-300 iliyopewa jina la Dodoma. Alisema fedha hizo zinarudi Wizara ya Fedha lakini ingekuwa miaka ya nyuma, zingeliwa na wajanja.Waziri Mkuu anenaKwa upande wake, Waziri Mkuu, Kassim Majaliwa ameipongeza ATCL kwa kuanza kazi vizuri kutokana na mipango mizuri ya kibiashara waliyonayo na kuwataka wazingatie weledi ili kuiinua ATCL na kuifanya kuwa kimbilio kwa Watanzania kwa kutoa huduma nzuri. Dk Tulia aongelea ajiraNaye Naibu Spika wa Bunge, Dk Tulia Akson, aliipongeza Serikali ya Rais Magufuli kwa kutoa fursa ya ajira kwa Watanzania wanaofanyakazi ATCL. Alisema ununuzi wa ndege hizo umetimiza ndoto ya marubani Watanzania ya kupata ajira ya kuendesha ndege zao wenyewe.Mtendaji Mkuu ATCLIli kuhakikisha ununuzi wa ndege hizo unakuwa na faida kwa taifa, Mtendaji Mkuu wa ATCL, Matindi, alisema kuwa ujio wa ndege hiyo ya sita, utaiwezesha ATCL kuongeza miruko ya ndege zake ndani na nje ya nchi katika kuyafikia masoko yake ya kimkakati.Matindi alisema ndege hizo zitakuwa zikifanya safari zake nje ya nchi ikiwemo Zambia, Zimbabwe, Afrika Kusini, China na India. Alisema kuwa mipango ya kuuza tiketi za ATCL kwa ajili ya safari za kimataifa itakamilika Januari 15 mwaka huu. Kuhusu soko la ndani, Matindi alisema kuwa soko hilo litapanuliwa kwa kuanzisha safari za kila siku za kwenda jijini Dodoma kuanzia Januari 16 mwaka huu, lakini pia safari za Iringa, Mtwara, Ruvuma na Pemba nazo zitaanzishwa hivi karibuni. “Uwezo wetu ATCL wa kubeba mizigo umeongezeka.Hivi sasa ndege zetu za Bombardier Dash 8 Q400 zinabeba tani 8.6 za mizigo kila moja, Boeing 787-8 Dreamliner tani 44 na Airbus A220-300 tani 19 kila moja. Tutakuwa tunabeba nyama ya mbuzi kutoka Mwanza kuja Dar es Salaam na kisha kuipeleka nje ya nchi pamoja na matumbo ya samaki,”alieleza Matindi. Alisema wauzaji wa mbogamboga nao watumie ndege za ATCL kwa ajili ya masoko ya bidhaa zao zitokanazo na kilimo, ufugaji na uvuvi nje ya nchi.Marubani WatanzaniaKatika kuhakikisha Watanzania ndiyo wananufaika na ajira za moja kwa moja ndani ya ATCL, Matindi alisema kuwa, marubani watatu wa Kitanzania akiwemo Hamisi, Msingi na Budodi kwa kushirikiana na Patrick wa Airbus, ndiyo walioileta ndege hiyo ya Airbus kutoka nchini Canada. Matindi alisema Rubani Khamis ndiye aliyeendesha ndege hiyo kutoka Canada hadi Ureno na Rubani Msingi aliiendesha ndege hiyo kutoka Ureno hadi Abijan na Rubani Budodi ndiye aliyeitoa Abidjan hadi Uwanja wa Ndege wa Kimataifa wa Julius Nyerere jijinI Dar es Salaam.Wahitimu wahindisi wa ndegeAkizungumza kwa niaba ya wahitimu wenzake 16 wa Shahada ya matengenezo ya ndege kwenye Chuo cha Usafirishaji cha Taifa (NIT) mwezi Desemba mwaka jana, Philipo Ngwale alisema wamefuzo vizuri na wana uwezo wa kuzifanyia matengenezo ndege hizo mpya zilizonunuliwa na Serilikali. Alisema baada ya kuhitimu masomo hayo yaliyowachukua miaka minne kuanzia mwaka 2015 hadi 2018, wana uwezo siyo tu wa kuzifanyia matengenezo lakini pia kuzirusha ndege hizo kwa majaribio kuona kama ziko tayari kwa safari kabla ya kuikabidhi kwa rubani.Balozi wa CanadaKwa upande wake Balozi wa Canada nchini, amesema nchi yake itaendeleza uhusiano mzuri uliokuwepo na Tanzania kwa miaka 40 sasa. Alisema katika kipindi cha miaka mitatu Tanzania imenunua ndege tatu aina ya Bombardier Dash 8 Q400 kutoka Canada, lakini pia Tanzania imekuwa ya kwanza barani Afrika kununua ndege aina ya Airbus A220- 300 kutoka nchini mwake. Alisema kutokana na ushirikiano huo mzuri, Canada itashirikiana na Tanzania katika kuinua sekta ya utalii nchini na mpaka sasa Canada ilishaisaidia Tanzania zaidi ya dola bilioni mbili za Canada kwa ajili ya kuimarisha huduma za afya, elimu na kuwawezesha wanawake katika kushirikia shughuli za uchumi."
1b9efa38da384b10eaa53d56a07a9094febd5c6c," HOSPITALI ya Taifa ya Muhimbili (MNH) inatarajia kuanza kutoa huduma ya upandikizaji wa uloto (awali ilikuwa ikiitwa uboho) mwezi Desemba, mwaka huu. Mkuu wa Huduma za Tiba wa hospitali hiyo, Hedwiga Swai alisema hayo Dar es Salaam jana.Alisema hospitali hiyo imeanza mchakato wa kufanikisha upasuaji huo kwa kuwapeleka nchini India madaktari wake bingwa kwa masomo ya mwezi mmoja katika Hospitali ya Appolo iliyopo Chennai. Alisema, madaktari bingwa wanaopelekwa India, watatu ni wa magonjwa ya damu, watatu wa maabara, wahandisi watatu na kati yao kuna mtaalamu wa ufundi, mtaalamu wa ujenzi na wa vifaa tiba na mtaalamu wa fedha na manunuzi.Alisema mtaalamu wa fedha, anakwenda kujifunza kuhusu gharama halisi za utoaji wa huduma hiyo na wa manunuzi, atafanya uchambuzi yakinifu wa dawa na vitendanishi vinavyotumika na kujua upatikanaji wake ili huduma hiyo itakapoanza kusiwe na changamoto ya upatikanaji wa vifaa tiba. Alisema wataalamu hao, watarejea nchini mwishoni mwa Julai kuanza maandalizi ya utolewaji wa huduma hiyo Desemba.Alisema gharama za kuwapeleka wataalamu hao kwenye mafunzo ni Sh milioni 91, ikijumuisha gharama za mafunzo, nauli na fedha za kujikimu na kuwa Hospitali ya Taifa ya Muhimbili ndiyo itakayolipa fedha hizo. Alisema huduma hiyo ikianza, Muhimbili itahudumia watu wengi zaidi. Alibainisha kuwa kwa sasa wenye uhitaji wa huduma hiyo ni wagonjwa 130 mpaka 140.Kuhusu gharama, alisema wanaokwenda kutibiwa nje ya nchi ni Sh milioni 200 kwa anayepandikizwa uloto kutokea kwa ndugu yake, wakati kwa anayepandikizwa wa kwake mwenyewe hugharimu hadi Sh milioni 150. Alisema: “Kwa mwaka, watu 130 hadi 150 wanahitaji huduma hii na theluthi mbili ya wagonjwa hufariki dunia kila mwaka kwa kukosa huduma hiyo ambayo gharama yake ni kubwa.“Hivyo kama ikianza kutolewa katika hospitali hii itapunguza idadi ya vifo na pia itaipunguzia serikali gharama ya kupeleka wagonjwa kutibiwa nje ya nchi. “Pia gharama za tiba zitapungua kwa asilimia 50 kutokea kwenye gharama za kutibia nje ya nchi hivyo Muhimbili imejipanga kuhudumia wagonjwa wote wa ndani na nje ya nchi watakaokuja kutibiwa kuanzia mwezi Desemba.” Aliongeza kuwa hadi sasa wauguzi watatu, wataalamu wa saratani ya watoto watatu, mfamasia mmoja na wataalamu wengine wawili wa damu, wamepata mafunzo ya huduma hiyo katika Hospitali ya Apollo, New Delhi kwa miezi mitatu.Dk Hedwiga alibainisha kuwa kwa nchi za Afrika Mashariki na Kati, huduma hiyo itakuwa ikipatikana Muhimbili pekee na hivyo hospitali hiyo imejipanga kuwahudumia pia wagonjwa kutoka nchi za jirani. Serikali imetoa Sh bilioni 6.2 ambapo Sh bilioni 3.7 kati yake zimetumika kufanya maandalizi ya ununuzi wa vifaa na uwekaji wa miundombinu ya kutolea huduma hiyo.Akizungumzia huduma ya uloto, alibainisha kuwa ni huduma ya kupandikiza chembechembe mama za kuzalisha damu, ambazo hupatikana kwenye uloto au kutokea kwenye chembechembe mama kwenye kitovu cha mtoto mchanga au kondo la nyuma la mama. Alisema njia inayotumika zaidi ni ya kupandikiza chembechembe mama za damu kutokea kwenye uloto. Dk Stella Rwezaura ambaye ni Mkuu wa Kitengo cha Magonjwa ya Damu katika hospitali hiyo, alibainisha kuwa upandikizwaji wa uloto utawasaidia wagonjwa wote wanaopatwa na changamoto ya damu hasa zitokanazo na saratani."
1bc2142fc267f7d22be3b03f1d8b96791148b0cb," KIUNGO wa timu ya soka ya taifa ya Zimbabwe, Thabani Kamusoko amesema timu yake imekosa bahati ya kufanya vizuri kwenye michuano ua Afcon 2019.Zimbabwe ni moja ya timu iliyocheza vizuri kwenye mechi ya kwanza dhidi ya Misri na ya pili dhidi ya Uganda, lakini iliangukia pia mechi ya mwisho na kufungwa mabao 4-0 Congo DR.Akizungumza na gazeti hili, Kamusoko alisema timu yao imekosa bahati kwani alicheza vizuri kwenye mechi zote. “Kwa kweli tulicheza vizuri tangu mechi ya kwanza, na tuliamini tutafika mbali, lakini naweza kusema bahati wakati mwingine kwenye mpira inalipa, sisi tulikuwa bahati safari hii,” alisema mchezaji huyo aliyecheza Yanga msimu uliopita.Hata hivyo mchezaji huyo aliyecheza Yanga kwa takriban misimu mitatu, ameshaanga kwa mabingwa hao wa zamani hatokuwa nao tena msimu ujao. Alisema hawajakata tamaa, wanajipanga kufuzu tena Afcon ijayo kwani uwezo wanao bado."
1bc5f88ecb46e60f0f63bef176307d245171062e," WAZIRI Mkuu Kassim Majaliwa ameichangia Yanga kiasi cha Shilingi milioni 10 katika tamasha la kuichangia klabu hiyo ya Jangwani linaloendela jijini Dar es Salaam leo Jumamosi. Pamoja na mchango wake, amewasilisha ahadi ya mfanyabiashara Rostam Aziz ambaye ameahidi Sh milioni 200.Waziri Mkuu ambaye ni mgeni rasmi katika tamasha hilo lilolopewa jina “Kubwa Kuliko” ameipongeza klabu hiyo kwa kushika nafasi ya pili Ligi Kuu Bara licha ya kukabiliwa na ukata. Hata hivyo, amevitaka vilabu kubuni mifumo mizuri ya uendeshaji huku akisisitiza ""Hakuna Yanga Imara Bila Simba Imara, Hakuna Simba Imara bila Yanga Imara."""
1c3ece194677524c78a9f91716667bce5fb9b7eb," Mkuu wa Mkoa wa Tabora, Aggrey Mwanri amesema, Jukwaa la Fursa za Biashara mkoani humo ni jambo la kihistoria na linatekeleza maelekezo ya Rais John Magufuli ya kuiwezesha Tanzania kuwa na uchumi wa kati kupitia viwanda.Amesema, Tabora ni eneo la kimkakati kibiashara na kiuwekezaji kwa kuwa, kuna kila kitu kinachohitaji ikiwemo miundombinu mizuri, usafiri wa uhakika ukiwemo wa ndege mchana na usiku, malighafi za kutosha kwa ajili ya viwanda, huduma nzuri za mawasiliano na nyinginezo, usalama wa uhakika na nguvu kazi ya kutosha.“Ukija kwa mbali mtu asipokuambia upo Isevya utafikiri upo Toronto, hiyo ndiyo Tabora ya leo. Kwa nini ninayasema haya, ninayasema haya kwa sababu wapo watu ambao waliijua ile Tabora ya zamani ya wakati huo. Tabora hiyo tumeshaachana nayo sasa ipo Tabora mpya ambayo ina miundombinu hiyo niliyoitaja” amesema.Mwanri amesema mjini Tabora kuwa, jukwaa la fursa za biashara mkoani humo litaonesha mambo mazuri yaliyopo Tabora na anajivunia kuwa kiongozi wa mkoa huo mkubwa zaidi Tanzania.Jukwaa la Tabora litakalofanyika katika ukumbi wa Mtemi Isike Mwanakiyungi ni la nane tangu Kampuni ya Magazeti ya Serikali (TSN) ianze kuyaandaa Februari mwaka jana mkoani Simiyu.Majukwaa mengine yamefanyika Mwanza, Tanga, Shinyanga, Zanzibar, Arusha na Geita. Jukwaa la Fursa za Biashara Tabora linatarajiwa kuhudhuriwa na zaidi ya wajumbe 400 kuanzia Novemba 21 hadi 23.Waziri Mkuu, Kassim Majaliwa anatarajiwa kulifungua Novemba 22."
1c626c21d45834c3cee43ec7ec17c73629afce5f," SPIKA wa Bunge, Job Ndugai amemtaka Mbunge wa Kigoma Mjini, Kabwe Zitto (ACT-Wazalendo), kuwa na subira kuzungumzia ripoti ya Mdhibiti na Mkaguzi Mkuu wa Hesabu za Serikali (CAG) kwa sababu inatakiwa kujadiliwa na kuchambuliwa kwenye Kamati ya Kudumu ya Bunge ya Hesabu za Serikali (PAC).Akizungumza bungeni jana, Spika Ndugai alisema Zitto amekuwa akizungumza na vyombo vya habari kuhusu ripoti ya CAG, ambayo anajua utaratibu wake kwamba ipo kwenye mchakato na inatakiwa kupelekwa PAC. Alisema ripoti ya CAG ikiwasilishwa bungeni, hatua inayofuata ni kujadiliwa na kuchambuliwa kwenye PAC ambako inachambuliwa na kupatikana hoja zinazotakiwa kufanyiwa kazi.Spika Ndugai alisema hadi sasa hoja zilizoibuliwa na ofisi ya CAG , si kwamba ni kweli kwa asilimia 100, zingine zinahitaji viambatanisho kwa sasa hizo ni tuhuma tu. Alisema Zitto anajua taratibu ripoti ikipelekwa kwenye kamati ikijadiliwa na kuchambuliwa, kila hoja itapelekewa inapostahili kama ni za serikali zitafikishwa huko na hoja za kambi ambazo wahusika wake wataitwa mbele ya kamati kujieleza na kubainisha ukweli wake.“Yapo mengi ambayo si kweli ni tuhuma tu, hadi pale wahusika waliotajwa watakapopewa nafasi ya kufika katika kamati hiyo na kujieleza na zile ambazo zitakuwa kweli watapelekewa wahusika,” alisema Ndugai. Si kwamba wabunge na Bunge halijui kuchambua au kuelezea ripoti hiyo, isipokuwa wanasubiri utaratibu wa ripoti hiyo kujadiliwa katika PAC na wabunge wanaalikwa kwenda huko. Alisema Bunge limempa madaraka ya kuwaita wote wanaotakiwa kufika mbele ya kamati hiyo, hivyo kamati ikiwahitaji atawaita wafike kujieleza.Katika hatua nyingine, Spika wa Bunge ameliomba radhi Jeshi la Polisi kutokana na kauli ya Mbunge wa Viti Maalumu, Sofia Mwakagenda (Chadema) wakati anachangia Bajeti ya Wizara ya Mambo ya Ndani ya Nchi juzi alidai Jeshi Polisi ni Kansa ya Taifa. “Hawa ni Kansa ya Taifa,” alisema Mwakagenda. Ndugai aliomba radhi kwa niaba ya Bunge kutokana na mbunge huyo kusema kauli hiyo, “Bunge hilo kwa umoja wetu linapongeza jeshi hilo kutokana na kazi nzuri inazofanya.”Awali, Mnadhimu wa Serikali, Jenista Mhagama alisimama kuomba Mwongozo kwa Spika kuhusu kauli hiyo ya Mbunge Mwakagenda, akaomba asimame na kueleza kama anasimamia kauli hiyo. Kabla ya kumpa nafasi mbunge huyo, Spika Ndugai alimwomba Mnadhimu wa Kambi ya Upinzani, Joseph Selasini (Chadema) aseme kama kauli hiyo ni ya Kambi Rasmi ya Upinzani kwamba “Polisi ni Kansa ya Taifa.”Selasini ambaye ni Mbunge wa Rombo alisema Kambi ya Upinzani inathamini na kutambua mchango mkubwa unaofanywa na Jeshi la Polisi, hiyo si kauli ya Kambi Rasmi ya Upinzani, bali ni ya mbunge mwenyewe. Kutokana na kauli hiyo, Mbunge Mwakagenda alipotakiwa kusimama na kueleza kama anasimamia kauli hiyo, aliliomba radhi Bunge na akaomba wale wote waliokwazwa na kauli hiyo wamsamehe.Ndugai aliwaomba wabunge, waache munkari hasa wanapozungumzia majeshi nchini, kwani jeshi linafanya kazi kubwa kwa ajili ya nchi. Alisema hata nchi kubwa kama Marekani, wanaheshimu sana jeshi na askari waliopigana vita, si vizuri kujumlisha jeshi zima kutokana na kosa la mtu mmoja. Alisema pamoja na polisi kufanya kazi katika mazingira magumu, kipato kidogo na kukosa vitendea kazi, lakini wanalinda nchi nzima na ipo salama."
1c73a9479849e76c9269bf9f1542e264493cd91b," MAKAMU wa Rais Tanzania, Samia Hassan Suluhu amesema mikakati ya serikali katika kuboresha ufanyaji biashara, uwekezaji na uanzishaji wa viwanda kutasaidia kupatikana asilimia 40 za ajira kutoka viwandani kufi kia mwakani.Aidha, amesema serikali itaendelea kuondoa tozo katika taasisi za serikali, kuondoa urasimu kwa kutekeleza mapendekezo yaliyopo katika Mpango Kabambe wa Kuboresha Mazingira ya Biashara maarufu Blue Print ili kutatua vikwazo vya biashara.Aliyasema hayo katika ufunguzi rasmi wa Maonesho ya 43 ya Kimataifa ya Biashara Dar es Salaam (DITF) katika viwanja vya Mwalimu Julius Nyerere maarufu Sabasaba.Makamu wa Rais alisema serikali katika kuendeleza viwanda vidogo sana, vidogo na vile vya kati ambavyo ni zaidi ya asilimia 98 ya viwanda nchini, imejikita kuanzishwa kwa viwanda vipya katika sekta ya madini, kilimo na uvuvi ambavyo malighafi zake zinapatikana nchini.Ameitaka Wizara ya Viwanda na Biashara, kutekeleza mpango kazi wa udhibiti wa mfumo wa biashara kwa kusimamia kwa asilimia 100 na kupeleka mrejesho wa vikwazo kwa wafanyabiashara na wawekezaji ili kufanyiwa kazi.Akihutubia mamia ya wageni waliohudhuria ufunguzi wa maonesho hayo yenye kaulimbiu ya ‘Usindikaji Mazao ya Kilimo kwa Maendeleo Endelevu ya Viwanda’, Samia alitoa pongezi kwa maonesho hayo kutambuliwa na taasisi inayosimamia maonesho duniani kuwa ndiyo bora katika ukanda wa Afrika Mashariki na Afrika kwa jumla na kutaka wafanyabiashara wa Tanzania kujifunza kutoka taasisi za nje ya nchi.Aliwataka Watanzania kutumia maonesho hayo kuvutia wawekezaji, kutangaza na kuzalisha bidhaa mbalimbali na kuutangaza utalii. Aidha alisema ni lazima kuwa na bidhaa zenye viwango na si kufanya nchi kuwa jalala kwa kuingiza bidhaa zisizo na viwango. Makamu wa Rais alibainisha kuwa katika kuhakikisha bidhaa zinazotengenezwa nchini zinaongezeka kila mwaka ni lazima wenye viwanda washiriki maonesho ya viwanda nchini yanayofanyika Desemba, kila mwaka.Alisema maendeleo ya viwanda nchini yamekua kutokana na kuwepo kwa viwanda vidogo kwa kiasi kikubwa sawa na nchi nyingine zilizoendelea kama Japan yenye asilimia 99, Kenya asilimia 98, Japan asilimia 99, Ujerumani asilimia 99, na Canada asilimia 98.Makamu wa Rais pia alitaka, Watanzania kutumia fursa za mikataba mbalimbali ya biashara ya kikanda na masoko ya upendeleo kuingiza bidhaa bila ushuru na kikomo kwani hazijafanyiwa kazi kikamilifu.Alisema katika mwaka wa fedha 2017/2018, Tanzania imekuwa ikifanya vizuri kwa mauzo katika Jumuiya ya Afrika Mashariki (EAC) kwa asilimia 10.63, Jumuiya ya Maendeleo Kusini mwa Afrika (SADC) asilimia 29.8 na Umoja wa Afrika asilimia 5.6, na kwamba itaendelea kufanya vizuri bila kurudi nyuma.Alisema mauzo katika soko la EAC yalifikia Dola za Marekani milioni 447.5 ikilinganishwa na mwaka uliotangulia ambapo yalikuwa Dola za Marekani milioni 349 sawa na ongezeko la asilimia 21.8.Kwa upande wa soko la SADC, Samia alisema mauzo ni Dola za Marekani 999.3 kutoka Dola za Marekani 877, sawa na ongezeko la asilimia 12 na kutoa fursa kubwa ya ongezeko la mauzo nje ya nchi kwa kuongeza thamani ya bidhaa, na kukuza soko la nje. Awali, Waziri wa Viwanda na Biashara , Innocent Bashugwa alisema katika kuimarisha biashara nchini watahakikisha wanaondoa tozo ambazo zimekuwa changamoto katika ufanyaji wa biashara.Katika maonesho ya mwaka huu, kampuni za ndani zilizoshiriki ni 3,145 ikiwa ni ongezeko ya 2,956 zilizoshiriki mwaka jana huku kukiwa na kampuni 550 kutoka nchi 33.Katika ufunguzi huo, Makamu wa Rais alitoa tuzo kwa washindi mbalimbali ambapo Jeshi la Magereza lilishika nafasi ya kwanza ya jumla, SUMA JKT walishika nafasi ya pili na Mamlaka ya Elimu na Mafunzo ya Ufundi (VETA) ikishika nafasi ya tatu."
1c7e51812e18ca91b75484915554483ce2a55119," Akizungumza kwenye hafla ya makabidhiano iliyofanyika kwenye kijiji cha Mtinko wilayani Singida juzi, Mkurugenzi wa Tigo, Kanda ya Kaskazini George Lugata alisema ufadhili huo umo kwenye mikakati ya kampuni ya kusaidia jamii katika kunyanyua hali zao za maisha.Vijiji vitakavyonufaika kutokana na ufadhili huo na wilaya zake kwenye mabano ni Lulumba (Iramba), Kisana (Iramba), Kisonzo (Iramba), Songambele (Iramba), Kinyeto (Singida Vijijini) na Damankia (Ikungi).Vingine ni Muungano (Ikungi), Ighuka (Ikungi), Kamenyanga (Manyoni), Sasajila (Manyoni), Mtinko (Singida Vijijini) na Kinampanda (Singida).Alisema uhaba wa maji miongoni mwa wilaya nyingi za Singida umesababisha wakazi wake kupoteza muda mwingi kutafuta bidhaa hiyo muhimu, jambo ambalo Tigo inaamini kuwa hivi sasa litafikia ukomo kutokana na upatikanaji wa visima hivyo.Makabidhiano ya visima hivyo yalihudhuriwa na kushuhudiwa na Waziri wa Maji na Umwagiliaji, Gerson Lwenge ambaye aliishukuru Tigo kwa ufadhili huo uliopatikana kwa wakati mwafaka.Lwenge alisema visima hivyo vitapunguza kwa kiwango kikubwa uhaba sugu wa maji uliolikumba eneo hilo na kuchangia kukua ustawi wa jamii, kijamii na kiuchumi."
1c9268524736398ee3e60880113cc4d92f934989," BUNGE limeomboleza kifo cha mmiliki wa Makampuni ya IPP, Dk Reginald Mengi kilichotokea juzi likimkumbuka kwa mambo mengi aliyofanya ikiwamo msaada wa Sh milioni 50 aliotoa hivi karibuni kwa wabunge.Spika wa Bunge, Job Ndugai aliwasilisha salamu jana bungeni kabla ya kuanza kipindi cha maswali na majibu katika kikao cha 20 cha mkutano wa 15 unaoendelea mjini hapa. Miongoni mwa mambo ambayo mfanyabiashara huyu maarufu nchini anakumbukwa kuyafanya, ni pamoja na moyo wake wa utoaji wa misaada ya kijamii ikiwamo hivi karibuni alipochangia Sh milioni 50 kuunga mkono mradi uliobuniwa na wabunge wanawake (TWPG) wa kujenga vyoo vya mfano kwa mtoto wa kike katika majimbo.“Katika kuomboleza kifo na msiba huu mkubwa, sisi bunge tunaungana na mheshimiwa Rais John Magufuli, familia ya marehemu na watanzania wote tukimshukuru Mwenyezi Mungu na tuki mshukuru Mengi kwa mchango wake mkubwa usiopimika kwa watanzania,” alisema Ndugai.Alisema kwa miaka mingi, Mengi alijulikana kwa utoaji mkubwa wa misaada ya kijamii ikiwamo ujenzi wa misikiti, makanisa, kwa masikini na wasiojiweza, wanyonge na wenye ulemavu. Vile vile alisaidia katika matibabu kwa magonjwa mbalimbali ikiwamo magonjwa ya moyo. Alisema Mengi alikuwa ni Mtanzania ambaye kwa bidii, juhudi na maarifa aliweza kukua kiuchumi kutoka maisha duni ya kijijini hadi kufikia kuwa mmoja wa wafanyabiashara wakubwa nchini, Afrika Mashariki na duniani kwa ujumla.Ndugai aliendelea: “Tutamkumbuka daima kwa jinsi alivyosaidia hifadhi ya mazingira hasa maeneo yanayozunguka mlima Kilimanjaro kwa kupanda miti mingi sana kwa mabilioni bila kuchoka.”Alikuwa mmiliki wa vyombo mbalimbali vya habari vikiwamo redio, televisheni na magazeti kadhaa; alikuwa mmiliki wa viwanda”. Alimtaja Mengi alikuwa kiongozi wa umma kwa kuwa kiongozi wa bodi mbalimbali na taasisi nyingine nyingi binafsi na za umma.Aliwahi kuwa mwenyekiti wa Baraza la Mazingira (NEMC), mwenye kiti wa Bodi ya Taifa ya Uhasibu (NBAA); Kamishna wa Tume ya Kudhibiti Ukimwi (Tacaids); Mwenyekiti wa Shirikisho la Viwanda Tanzania (CTI) na nyadhifa nyingine nyingi. Mengi ambaye alizaliwa mwaka 1942 mkoani Kilimanjaro, alifariki usiku wa kuamkia juzi akiwa Dubai katika Falme za Kiarabu."
1ca667458b92c09852f3e4a2d3be77fd0064c069," WAZIRI wa Habari, Utamaduni, Sanaa na Michezo, Dk Harrison Mwakyembe amelaumu ahadi zilizotolewa na mawakala kwa vijana wa Serengeti Boys na kusema ziliwachanganya kiasi cha kusababisha wafanye vibaya katika mashindano ya vijana chini ya umri wa miaka 17, ‘Afcon’.Akijibu hoja mbalimbali za wabunge jana kabla ya bajeti ya wizara yake kupitishwa, Mwakyembe alisema ameagiza Baraza la Michezo Tanzania (BMT) litengeneze kanuni za kuendesha shughuli za uwakala kwa vijana.Awali, Mbunge wa Chemba, Juma Nkamia (CCM) amesema vijana hawakuandaliwa vizuri ndiyo maana hawakufanya vizuri.“…Hapana, mpira ni mpira.Tuliwaandaa vizuri sana. Niulize swali, hawa vijana walichukua vikombe ‘competitive’ (vyenye ushindani) kama CECAFA na COSAFA kwa kubahatisha? Hapana. Ni kwa sababu ya mazoezi mazuri.”Alisema katika mpira ni lazima mwingine ashindwe na mwingine ashinde. Hata hivyo alisema vijana walikuwa na presha kubwa ya kubeba matumaini ya watanzania wakati umri wao ni mdogo.Akiendelea kueleza mambo yanayoweza kuchangia wakafanya vibaya tofauti na maandalizi mabaya, Dk Mwakyembe alisema “Lakini vile vile mimi nawalaumu mawakala; walikuja ‘ma agents’ kutoka nchi mbalimbali… kundi la Eto’o (Samuel Eto’o wa Cameroon) …unawaambia watoto wale tunakuhitaji tutakulipa milioni 100 kwa mwezi. Anachanganyikiwa, kanacheza pale kanaangalia ile hela.Alisema, “Mimi nafikiri yametufundisha. Nimeiagiza BMT itengeneze kanuni kwa ajili ya kurejesha shughuli za uwakala hapa nchini kuhusu vijana wetu.”"
1cb82db6885a902029c17c04ae7511653a1d23b9," MWANAMUZIKI nyota wa Bongo Fleva nchini, Naseeb Abdul ‘Diamond’ ameendelea kung’ara kimataifa baada ya Shirika la Habari Marekani la Cable News Networks ( CNN ) kumjumuisha kwenye orodha ya wasanii 10 bora barani Afrika.Pia msanii huyo ndiye pekee aliyopo katika orodha hiyo kwa wasanii wa Afrika Mashariki na Kati, hivyo kuendelea kuwa kileleni zaidi. Msanii huyo alijumuishwa kwenye orodha hiyo kufuatia juhudi za wazi alizoonesha ikiwemo ukubwa wa nyimbo zake pamoja na kushirikiana na wasanii wakubwa ndani na nje ya Afrika.Pamoja na hilo msanii huyo alipata nafasi hiyo kutokana na tamasha lake kubwa aliloanzisha mwaka mmoja uliopita la Wasafi, ambalo mwaka huu lilionesha ukomavu mkubwa baada ya kuhudhuriwa na wasanii wakubwa akiwemo Wizkid na Tiwa Savage.Diamond aliwahi pia kushinda tuzo ya MTV EMA mwaka 2015, ambapo msanii huyo aliweka rekodi ya kushinda tuzo hizo mbili ndani ya siku moja katika vipengele tofauti. Wasanii wengine waliojumuishwa kwenye orodha hiyo ni pamoja na Burna Boy, Yemi Alade, Tiwa Savage, Wizkid, Mr Eazi, Sho Madjozi na Busiswa Gqulu wote wa Nigeria wakati Slapdee wa Zambia na Angelique Kidjo kutoka Benin.CNN moja ya chombo kikubwa cha habari duniani na chenye kuheshimika, kimekuwa kikikusanya maoni kutoka sehemu mbalimbali duniani kupitia timu yake yenye uzoefu mkubwa katika nyanja mbalimbali."
1cca7897a49ff7f29aafea06ccafc2ab7f050d9e," WANARIADHA wa Tanzania wanaoshiriki Michezo ya 12 ya Afrika wameendelea kuchemsha baada ya jana Sarah Ramadhani kushindwa kumaliza mbio za nusu marathoni, imefahamika.Sarah alikuwemo katika orodha ya wanariadha ambao wangeanza mbio hizo na alianza, lakini baada ya kilometa kadhaa za kukimbia, aliamua `kuruka’, kujitoa katika mbio.Msemaji wa Riadha Tanzania (RT), Tullo Chambo alisema jana kuwa mwanariadha huyo aliruka baada ya kukimbia kama kilometa 10, lakini hakusema alikuwa akisumbuliwa na nini. Mbali na Sarah mwanariadha mwingine aliyekimbia jana mbio hizo za kilometa 21 ni Natalia Elisante, ambaye alimaliza katika nafasi ya saba kwa kutumia saa 1:14:33 na kushindwa kuwemo katika tatu bora, ambao ndio hupatiwa medali.Mbio hizo za nusu marathoni zilitawaliwa na wanariadha wa Ethiopia, ambao walishika nafasi ya kwanza hadi ya tatu, huku Wakenya wakimaliza wanne na tano katika mbio hizo. Tanzania katika michezo hiyo mbali na riadha, ilipeleka pia timu ya judo, ambayo ilitolewa mapema na tayari ilisharudi nyumbani mikono mitupu.Gabriel Geay alitarajia kukimbia jana mbio za meta 1,500 huku wanariadha wengine wa timu ya Tanzania walikuwa Regina Mpigachai (800), Benjamin Michael na Ali Khamisi Gulam (200-400), ambao nao walitolewa mapema."
1d21046991eae6f767d0af4f3e2df0c41d57376d," MKUU wa Mkoa wa Lindi, Godfrey Zambi amesema mkoa huo una fursa nyingi za uwekezaji katika sekta ya kilimo, viwanda, madini, utalii, uvuvi na gesi na kutoa wito kwa wawekezaji kufika kuwekeza.Mkoa wa Lindi upo kusini mwka Tanzania umbali wa kilomita 450 kutoka jiji la Dar es Salaam.Zambi amebainisha hayo alipotembelea ofisi za Magazeti ya Serikali ya HabariLeo, Daily News na SpotiLeo zilizopo Tazara jijini Dar es Salaam ikiwa ni sehemu ya maandalizi ya Jukwaa la Fursa za Biashara la mkoa huo.TSN kwa kushirikiana na Serikali ya Mkoa huo wanaandaa jukwaa hilo litakalofanyika kuanzia Machi 25 hadi Machi 27, mwaka huu.Kupitia jukwaa hilo, Mkoa wa Lindi utaweza kutangaza fursa zake za uwekezaji katika maeneo mbalimbali ili kuwavutia wawekezaji. Akieleza kuhusu fursa hizo, RC Zambi amesema Mkoa wa Lindi una maeneo ya kutosha kwa ajili ya uwekezaji wa kilimo cha mazao likiwemo la korosho, ufuta, mihogo, alizeti, mbaazi, mahindi, karanga, nazi na mengine mengi.Alisema kuna ekari zaidi ya 300,000 ndani ya manispaa hiyo ambazo zinafaa kwa uwekezaji kikiwemo kilimo, pia ekari zaidi ya 60,000 zipo katika wilaya ya Kilwa pamoja na eneo lenye ukubwa wa hekta zaidi ya 1,500 ambalo pia linafaa kwa uwekezaji na maeneo mengine mengi.“Asilimia 80 ya wananchi wa Lindi wanajihusisha na kilimo. Mazao makuu ambayo wawekezaji wanaweza kuja kuwekeza kwa kilimo mkoani Lindi ni korosho ambalo linastawi katika wilaya zote, ufuta, mihogo na alizeti; mazao mengine ambayo tunaomba wawekezaji waje kuwekeza ni mbaazi, mahindi, karanga, mpunga, choroko, mtama na nazi,” amesema Zambi.Amesema zao kama ufuta ni la pili kulimwa kwa wingi mkoani humo lakini kitaifa ni la kwanza na kwa mwaka mkoa huo huzalisha kati ya tani 40,000 hadi 50,000 na ubora wa ufuta huo ni mzuri na hupendwa sehemu kubwa ya dunia.Viwanda Kuhusu uwekezaji katika viwanda, Mkuu wa Mkoa huyo wa Lindi amesema mkoa wake umetenga eneo maalumu la viwanda lenye zaidi ya ekari 20,000.Amesema licha ya mkoa huo kuzalisha korosho kwa wingi zinazofikia tani 60,000 hadi 80,000 kwa mwaka, na katika msimu ujao wanatarajia kuzalisha tani 90,000 za korosho, lakini hakuna viwanda vya uhakika vya kubangulia korosho hizo, na matokeo yake korosho hizo zililazimika kusafirishwa nje ya nchi ambako kuna viwanda.“Natoa mwito kupitia Jukwaa hili la Fursa za Biashara, watu waje kuwekeza kwenye sekta ya viwanda mkoani Lindi; Lindi hakuna kiwanda chenye uwezo wa kubangua tani 5,000 za korosho kwa sasa, na kiwanda cha kubangua korosho cha BUCO ambacho kimeshafanyiwa majaribio, kitaanza kufanya kazi mwezi ujao,” amesema RC Zambi.Mbali na korosho, pia aliwataka wawekezaji kwenda kuwekeza mkoani humo kwenye viwanda vya kutengeneza mafuta ya ufuta na alizeti kwa kuwa viwanda vilivyopo ni vidogo vidogo.Madini Katika kuhakikisha Mkoa wa Lindi unanufaika na Jukwaa hilo la fursa za biashara, Mkuu wa Mkoa huyo alisema mkoa wake una kiasi kikubwa cha madini ya graphite katika wilaya za Ruangwa na Lindi Vijijini ambayo yanaweza kuchimbwa kwa miaka 40.Madini mengine ambayo Zambi alisema wawekezaji wanaweza kwenda kuwekeza kwa uchimbaji mkoani humo ni pamoja na madini ya jasi, dhahabu, makaa ya mawe, chokaa na nickel.Vivutio vya utalii Kwa upande wa utalii, Zambi alisema kupitia Jukwaa hilo wataweza kuvitangaza vivutio vya utalii vilivyomo mkoani humo.Alivitaja vivutio hivyo kuwa ni pamoja na eneo alikopatikana mjusi mkubwa (dinosaurs) mwenye urefu wa mita 24 na upana wa mita 12, lakini pia mabaki ya tawala za kikoloni ya Waarabu na Wajerumani.Vivutio vingine vya utalii ambavyo vipo katika mkoa huo ni maeneo yalikoanzia vita vya Majimaji huko Kilwa Kipatimu, utalii wa bahari hususani kati ya eneo la Kitunda na Mjini ambako kuna mkondo wa bahari wa kilomita 20, fukwe zenye ubora wa kimataifa, utalii katika hifadhi ya Selous ambayo asilimia 18 ya hifadhi hiyo iko mkoani Lindi katika Wilaya ya Liwale.Katika kuhakikisha sekta ya utalii inafanya vizuri mkoani humo, Zambi alisema miundombinu ya usafirishaji kikiwemo kiwanja cha ndege cha Lindi, kiko kwenye hatua ya kujengwa kwa kiwango cha lami kwa kuwa upembuzi yakinifu na usanifu wake umeshakamilika.Gesi Kutokana na Tanzania kuwa na kiwango kikubwa cha gesi asilia kinachozidi futi za ujazo trilioni 57, RC Zambi ametoa mwito kwa wawekezaji kufika mkoani mwake ili wawekeze kwenye rasilimali hiyo kwa kuwa Lindi ni moja ya mikoa yenye gesi ya kutosha.Almesema japokuwa kuna mazungumzo yanayoendelea kati ya serikali na makampuni matano yanayotaka kuwekeza kwenye sekta ya gesi, anatoa wito kwa makampuni mengine kufika mkoani Lindi kwa ajili ya kuwekeza kwenye sekta ya gesi.Amesema gesi ambayo ipo kwa sasa uwekezaji wake unafikia Dola za Marekani bilioni 30 sawa na zaidi ya Sh trilioni 60 za Tanzania.Uvuvi Zambi amesema sekta ya uvuvi mkoani Lindi haijaendelezwa na kuwekezwa vya kutosha licha ya kuwa na eneo la kutosha la ukanda wa bahari linaolifika kilomita 300, hivyo kupitia jukwaa hilo la fursa za biashara, amewataka wawekezaji kufika mkoani humo kujionea fursa hiyo muhimu na kuitumia.Amesema asilimia 15 ya wananchi wa Lindi wanajishughulisha na uvuvi, lakini bado mkoa huo unahitaji wawekezaji katika uvuvi wa kina kirefu cha bahari pamoja na kujenga viwanda vya kusindika samaki.Amesema miongoni mwa samaki wanaopatikana kwa wingi mkoani humo ni pweza na kamba.Vibali vya uwekezaji Ili kuondoa tatizo la urasimu katika upatikanaji wa vibali vya watu kuwekeza mkoani humo, RC Zambi amesema Mkoa wa Lindi utashirikiana na mamlaka zote husika ikiwemo Wizara ya Mambo ya Ndani ya Nchi pamoja na Kituo cha Uwekezaji Tanzania (TIC) ili kuhakikisha watu wanaotaka kuwekeza mkoani humo, wanapata vibali hivyo kwa urahisi na kwa haraka.Meneja Mauzo/Masoko wa TSN, Januarius Maganga, amemweleza RC Zambi kuwa Jukwaa litakalofanyika kwenye mkoa wake mwezi ujao ni Jukwaa la tisa tangu TSN ianzishe Jukwaa hilo la Fursa ya Biashara, aidha alimtembeza Mkuu huyo wa Mkoa katika vyumba vya habari vya magazeti ya Habari Leo na Daily News ambapo alipata maelezo kutoka kwa wahiriri namna utendaji kazi ulivyo."
1d3892ce2970b5f0ab94bd5d6df178022b82fb75," Wakurugenzi hao wametakiwa kufanya hivyo ili mipango ya miradi hiyo katika maeneo husika ya makubaliano na China ianze kutekelezwa.Kauli hiyo imetolewa na Waziri wa Nchi, Ofisi ya Waziri Mkuu (Tamisemi) Hawa Ghasia wakati akizungumza na waandishi wa habari juu ya ujio wa wageni kutoka China.Ghasia alisema kuwa miongoni mwa wageni watakaokuja ni pamoja na Magavana, Meya na wafanyabiashara kutoka nchini humo, ambapo imeelezwa lengo la ujio huo ni kuanzisha ushirikiano rasmi kati ya Serikali ya Tanzania na China kupitia Shirikisho la Ushirikiano wa Serikali za Mitaa za Afrika na China.“Kupitia umoja huo, ushirikiano kati ya serikali za mitaa za Tanzania na China utakuwa ni wa kimikakati zaidi. Tutakuwa tunabadilishana hata wafanyakazi ili kubadilishana uzoefu kwa kila nchi,” alisema Ghasia.Alisema ziara hiyo itafungua ukurasa mpya wa urafiki wa kusaidia kuleta maendekeo na huduma nzuri za kijamii, pia kuendeleza na kudumisha urafiki wa nchi hizi mbili na kubadilishana uzoefu wa kuwahudumia wananchi.Aliongeza maeneo ambayo tayari wameshakubaliana katika mahusiano ni pamoja na ujenzi na ukarabati wa miundombinu, uendelezaji wa maeneo ya biashara, ujenzi na uendelezaji wa vituo vya mabasi vikubwa na vya kisasa.“Sehemu nyingine ni uendelezaji wa maeneo makubwa ya wazi, upangaji wa miji, mafunzo maalumu ya utunzaji wa mazingira na kutoa misaada ya kifedha kwa njia mbalimbali,” alisema.Alisema Tanzania itapata fursa ya kunufaika kiuchumi, kibiashara, elimu ya jamii, sayansi na teknolojia pamoja na kiutamaduni. Ujumbe huo utaingia nchini Novemba 23."
1d3b44ab1c7acfdf3850e0f32c81ac0733875299," KIUNGO wa Kimataifa wa Tanzania anayechezea klabu ya Difaâ Hassani El Jadidi ya Morocco, Simon Msuva, amesema kitendo cha Simba kufuzu robo fainali ya Ligi ya Mabingwa Afrika kimewapa heshima wachezaji wanaocheza soka la kulipwa nje.Akizungumza Msuva ambaye yupo kwenye kikosi cha timu ya Taifa ya Tanzania, Taifa Stars’ kinachoshuka kwenye Uwanja wa Taifa leo kucheza na Uganda mchezo wa kufuzu Afcon 2019 alisema wamepata sifa katika klabu zao.“Wachezaji tunaocheza nje ya nchi tumepata heshima kubwa kutokana na Simba kufanya vizuri kwenye Ligi ya Mabingwa baada ya kufuzu hatua ya robo fainali,” alisema Msuva.Simba katika hatua ya robo fainali itacheza na TP Mazembe ya Congo na mchezo wa kwanza unatarajiwa kuchezwa Aprili 6 kwenye Uwanja wa Taifa na watarudiana Aprili 12 au 13 huko DRC.“Taifa Stars nayo ikishinda tutazidi kuheshimika huko nje ukizingatia Simba nao wapo kwenye hatua nzuri hivyo sisi tutakuwa hatuchukuliwi poa,” aliongeza Msuva.Katika kuhakikisha Taifa Stars inafanya vizuri, Msuva amewaomba mashabiki kuja uwanjani na kuwashangilia akiamini kelele zao zitawapa jukumu la kushinda na watapambana kulitimiza."
1d7c293d74195e673ba22ac413866beec98ca7ba," BONDIA Mtanzania, Hassan Mwakinyo ametoa sababu mbili za kumtwanga bondia, Arnel Janiola Tinampay raia wa Filipino ikiwemo kuendeleza rekodi yake ya kushinda kwa KO wakati wa pambano lake hilo keshokutwa Ijumaa kwenye Uwanja wa Uhuru, Dar es Salaam.Mwakinyo alimtwanga kwa KO bondia wa nne kwa ubora duniani, Muingereza Sam Eggington mwaka jana nchini humo na kuanza kujulikana katika ulimwengu wa ndondi za kulipwa.Mwakinyo aliweka rekodi ya kumtandika Eggington kwa kumchapa ngumi 96 kati ya hizo 51 alimpiga katika raundi ya pili ya pambano hilo lililohudhuriwa na raia wengi wa Uingereza na kuibuka na ushindi.Mwakinyo amewaomba Watanzania kujitokeza kwa wingi kwenye pambano lake analotarajiwa kupanda uliongoni mwishoni mwa wiki hii dhidi ya Tinampay kwenye pambano la kimataifa lilisilo la ubingwa la Superwalter.Mwakinyo amepania kurejesha KO kwa kuwa hilo ni pambano lake la kwanza kucheza kwenye ardhi ya Tanzania na la pili kuwatambulisha Watanzania kuwa mchezo huo ni ajira kama michezo mingine, ambayo inaweza kumuingizia mtu kipato bila tatizo lolote. Mwakinyo mwenye uzito wa kilo 69 ni bondia anayeshika nafasi ya kwanza katika superwelter barani Afrika sawa na Tinampay, ambaye naye anashikilia nafasi kama hiyo nchini kwao.“Lengo langu ni kukuza mchezo wa ngumu nchini kwa kuwa kwa sasa kama umesaurika na siwezi kutimiza hilo bila kurejesha ubora wangu wa kumpiga Mfilipino Technical knock Out (TKO) niliyoiweka Uingereza, kikubwa na waomba Watanzania wajitokeze kwa wingi kunisapoti kwani nahitaji ushindi kulinda ubora wangu,” alisema Mwakinyo.Mwakinyo kwa kuonesha kwenye mchezo huo anahitaji mashabiki kujitokeza kwa wingi kumsapoti kupata matokeo chanya alisema pambano hilo halitakuwa na kiingilio.Mwakinyo akizungumza na gazeti hili jana Dar es Salaan alisema ameshindwa kupambana kwa muda mrefu baada ya kutopata mpinzani atakayekidhi vigezo vyenye uzito kama wake, na baadaye kumpata Tinampay ambaye anatokea kwenye gym ya bondia maarufu duniani, Manny Pacquiao wa nchini Ufilipino.Mwakinyo pambano lake la mwisho la Superwalter ambalo halikuwa la mkanda alicheza jijini Nairobi, Kenya dhidi ya bondia kutoka Argetina, Sergio Gonzalez ambapo aliibuka na ushindi kwa kumtandika TKO."
1db409415257ad5afb7d1a4301b5bdd7e4b23a4f," CRISTIANO Ronaldo, kwa mara ya kwanza juzi alifunga mabao matatu katika mchezo mmoja tangu atue katika Ligi Kuu ya Italia ya Serie A, wakati Juventus ikiichapa Cagliari kwa mabao 4-0.Ronaldo alitumia makosa ya Ragnar Klavan mapema katika kipindi cha pili na kuwapatia mabingwa hao wa Italia uongozi wa mchezo, kabla hajafunga penalti baada ya Marko Rog kumchezea rafu, Paulo Dybala.Ronaldo ambaye ni gwiji wa Ureno, baadae alimtengenezea, Gonzalo Higuain, aliyefunga na kuifanya Juve kuwa mbele kwa mabao 3-0. Muda mfupi baadae, mkali huyo wa zamani wa Real Madrid na Manchester United alifunga bao jingine katika dakika ya 56 na kukamilisha hat-trick baada ya kupiga mpira uliompita kipa Robin Olsen.Mchezaji huyo mwenye umri wa miaka 34 hiyo ni idadi kubwa ya mabao aliyofunga tangu kutua Italia kwa ada ya uhamisho ya Pauni milioni 99.2 akitokea Real Madrid mwaka 2018, akifunga katika mechi tano zilizopita za Serie A.Juventus ilishikilia kwa muda uongozi wa ligi hiyo, lakini ushindi wa baadae wa Milan wa bao 3-1 huko Napoli baadae Jumatatu kwa mabao mawili ya Romelu Lukaku – yaliipeleka timu hiyo kileleni kwa tofauti ya mabao.Hiyo ni hat-trick ya pili ya Ronaldo kwa Juventus baada ya kufunga mabao matatu walipocheza dhidi ya Atletico Madrid katika msimu uliopita wa michuano ya Ligi ya Mabingwa wa Ulaya hatua ya 16 bora. Tangu wakati huo aliifungia Ureno hat-trick tatu."
1deae0ba27a1dff11ac59bca2da59863dcc89401,"['Mchezaji wa kiungo cha mbele wa Cameroon Joel Tagueu hatoshiriki katika mashindano ya kombe la mataifa ya Afrika mwaka huu kutokana na matatizo ya moyo.', 'Picha aliyopigwa wakati wa mazoezi ya timu hiyo ya Indomitable Lions huko Qatar ziligundua tatizo katika mshipa wa moyo wa mshambuliaji huyo.', 'Taarifa katika mtandao wa shirikisho la soka nchini humo inasema hakuna ""hakikisho la kuondosha hatari kwa mchezaji huyo kufariki ghafla uwanjani"".', 'Kocha mkuu Clarence Seedorf anatarajiwa kuita mchezaji za ziada kuichukuwa nafasi ya mchezaji huyo mwenye umri wa miaka 25.', 'Kwa mujibu wa daktari wa kikosi hicho Prof William Ngatchou, Tagueu, aliyeichezea timu ya Ureno Maritimo, msimu uliopita amekuwa akifanyiwa ukaguzi sawa na huo na alipigwa picha  kwa takriban miaka minane lakini matokeo yalishindwa kudhihirisha matatizo yoyote.', 'Kikosi cha Cameroon kinashuka dimbani leo dhidi ya Guinea Bissau leo katika mashindano hayoya kombe la mataifa ya Afrika mwendo wa saa mbili usiku saa ya Afrika mashariki.']"
1e5f02f3348efc9deda3149c6dcb24262b68e0bc," MKUU wa Mkoa wa Dar es Salaam, Paul Makonda ameagiza moja ya mitaa ya Manispaa ya Temeke ipewe jina la nahodha wa timu ya soka ya taifa, Taifa Stars, Mbwana Samatta. Samatta anayecheza soka ya kulipwa KRC Genk ya Ubelgiji anakuwa mchezaji wa kwanza nchini kupewa jina la mtaa. Akizungumza na waandishi wa habari ofisini kwake Dar es Salaam jana, Makonda alisema amelazimika kumpa mtaa Samatta kutokana na kuchambua mchango na juhudi zake katika soka. Samatta amekuwa na msimu mzuri Ubelgiji ambapo mbali na timu yake kutwaa ubingwa wa Ligi Kuu ya huko, ameibuka mchezaji bora wa Afrika katika ligi ya nchi hiyo na pia ameshika nafasi ya pili kwa ufungaji bora akipachika mabao 23, mabao mawili nyuma ya aliyetwaa kiatu cha dhahabu.“Kwa kutambua mchango wa Samatta katika soka ya nchi hii tunampa mtaa kule kule kwao alipokulia Mbagala, ila kwa kutambua juhudi za Rais John Magufuli katika maendeleo anayoleta tunampa Samatta mtaa mzuri uliojengwa barabara ya lami, mitaro mizuri na taa za barabarani ili kuangaza dunia nzima ione kuwa Samatta ametoka wapi,” alisema. Alisema mtaa huo utafunguliwa kabla Samatta hajaondoka na Stars kwenda kwenye michuano ya Afcon inayotarajiwa kufanyika Misri kuanzia Juni 21. Alisema katika hafla ya kuutambulisha mtaa huo kutakuwa na viongozi mbalimbali na wachezaji wenzake wa Taifa Stars na wengineo atakaowaalika. “Mchango wa Samatta katika Taifa hili kila mtu anautambua, hivyo nasi kama mkoa tumeona moja ya barabara kubwa zenye lami na taa itaitwa jina la Samatta,”alisema Makonda. Katika hatua nyingine, Makonda jana alitimiza ahadi yake ya kutoa Sh milioni 10 kwa kipa wa Simba Aishi Manula na Sh milioni moja kwa wachezaji 10 waliong’ara kwenye tuzo za Mo Simba wiki iliyopita.Makonda aliahidi kumpa fedha Manula kutokana na kufanya kazi nzuri kwenye mechi ya marudiano ya robo fainali ya Ligi ya Mabingwa Afrika dhidi ya TP Mazembe ya Congo DR iliyofanyika Lubumbashi."
1e6b54269bbced15cb129fd99873927aab30fd92," MKOA wa Tanga na wakulima wa katani, wamefi kia uamuzi wa kuuza singa za mkonge kwa njia ya zabuni ikiwa ni njia ya kumaliza mvutano wa muda mrefu wa kimaslahi kati ya wakilima na wanunuzi wa zao hilo.Uamuzi huo ulifikiwa juzi mjini hapa kwenye kikao cha pamoja kati ya wakulima wa zao hilo kutoka mashamba ya Hale, Ngombezi, Mwelya, Magunga na Magoma na uongozi wa Wilaya ya Korogwe na mkoa katika hafla fupi ya kufungua zabuni kwa kampuni nne zilizoomba kununua zao hilo.Katika hafla hiyo iliwakutanisha viongozi wa wakulima wadogo,viongozi wa vyama vya ushirika vya wakulima wa zao la mkonge wa mashamba matano ya Korogwe na uongozi wa mkoa ukiwakilishwa na Katibu Tawala wa Mkoa, Zena Saidi.Wengine kwenye kikao hicho ni Wawakilishi wa Bodi ya Mkonge Tanzania (TSB), Mkuu wa Wilaya ya Korogwe, Kisa Gwakisa, Mbunge wa Korogwe mjini, Mary Chatanda na Mkuu wa Wilaya ya Handeni, Godwin Gondwe aliyemwakilisha mkuu wa mkoa wa Tanga Martine Shigella jumla ya kampuni nne ziliomba zabuni ya kununua zao hilo.Katika hafla hiyo kampuni ya Dada Agriculture Investment ilishinda zabuni hiyo. Akizungumza baada ya kumtangaza mshindi wa zabuni hiyo, Mkuu wa Wilaya ya Handeni, Godwin Gondwe alisema uamuzi huo umefikiwa baada ya mgogoro wa kimaslahi wa muda mrefu kati ya wakulima hao na kampuni ya Katani Ltd hali iliyosababisha mashamba kusimamisha uzalishaji kutokana na hali mbaya ya uchumi wa wakulima.Gondwe alisema serikali ya mkoa iliamua kuingilia kati mgogoro huo ili kuupatia ufumbuzi ambapo baada ya mvutano wa muda mrefu ,mikataba iliyopo kati ya wakulima na kampuni ya Katani Ltd ilipitiwa upya na kufikia maamuzi hayo ya mkonge kuuzwa kwa njia ya zabuni kwa kila baada ya miezi mitatu.Katika kuhakikisha maagizo ya serikali yanasimamiwa ipasavyo Mkuu wa Wilaya ya Korogwe, Kisa Gwakisa ameahidi kutoa ushirikiano katika suala la ulinzi kwa wakulima na mzabuni.Meneja Mkuu wa Kampuni ya Dada Agriculture Investment, Fang Yu Song alisema watatekeleza masharti yote ya zabuni ikiwemo kununua tani zote za mkonge kwa mwezi katika mashamba yote ambapo uzalishaji ni tani 300 kwa mwezi na ameahidi kutoa ushirikiano kwa wakulima na serikali .Khalfan Juma mmoja wa wakulima kutoka shamba la mkonge la Mwelya alisema , Tumefurahi suala hili kufikia mwisho kwa sababu ni mgogoro wa muda mrefu wa maslahi.”"
1f306e0c91d64cf18674974f3520900b53ae60d0," SHIRIKISHO la Soka Barani Afrika (CAF), limethibitisha Tanzania kuwa na ushiriki wa timu nne katika mashindano ya kimataifa kwa msimu wa mwaka 2019/20.Taarifa iliyotolewa kwa vyombo vya habari na Shirikisho la Soka Tanzania (TFF) jana, ilisema timu mbili zitashiriki katika Ligi ya Mabingwa na nyingine mbili zitaiwakilisha kwenye michuano ya Kombe la Shirikisho.Ilisema Tanzania imepata nafasi ya kuingiza timu hizo baada ya kushika nafasi ya 12 bora kwenye viwango vya ubora vya CAF kutokana na mabingwa wa Ligi Kuu Soka Tanzania Bara, Simba kufanya vizuri katika michuano ya kimataifa msimu huu.Simba ilifanikiwa kutinga nane bora Ligi ya Mabing- wa Afrika, hatua iliyowawezesha kuvuna jumla ya pointi 15. Pointi hizo zikijumlishwa na za ushiriki wa Yanga misimu miwili iliyopita walizovuna pointi tatu zinafikia 18 ambazo zimeifanya nchi kuwa katika nafasi ya 12.“Kanuni za Ligi Kuu zilizofanyiwa marekebisho na Kamati ya Utendaji baada ya kupatikana nafasi nne, timu za Tanzania zitakazowakilisha kwenye mashindano hayo ni Simba na Yanga Ligi ya Mabingwa (CAF CL), Azam FC na KMC Kombe la Shirikisho (CAF CC).Taarifa hiyo ilisema KMC itawakilisha CAF CC kwa mujibu wa kanuni hiyo ambayo inatamka kama timu iliyomaliza nafasi ya tatu itakuwa ndio bingwa wa kombe la FA basi mshindi wa nne anapata nafasi ya kucheza Kombe la Shirikisho kwa sababu bingwa wa FA anaiwakilisha nchi kwenye mashindano hayo.Tayari CAF imefungua dirisha kwa Mashirikisho kusajili timu kupitia mtandao wa CMS na mwisho ni Juni 30, 2019 ambapo TFF inatakiwa iwe imesajili timu zi- takazo shiriki kwenye mashindano ya kimataifa msimu wa 2019/20.Rais wa TFF, Wallace Karia amezitaka klabu zilizopa- ta nafasi kusajili kwa makini na kujiandaa kwa mashin- dano ya CAF ili kutopoteza nafasi ya kuingiza timu nne katika mashindano hayo."
1f8ae4a40785fe5619988e033a6bdd897823827d," JAPAN imetangaza kutenga kiasi cha Dola za Marekani bilioni 20 (takribani Sh trilioni 50) kwa kipindi cha miaka mitatu kwa nchi za Bara la Afrika ili kuziwezesha kutekeleza miradi ya kimkakati ya maendeleo itakayoleta mageuzi ya kiuchumi huku Tanzania ikitilia mkazo mkakati wake wa uchumi wa viwanda.Waziri Mkuu wa Japan, Shinzo Abe ameyasema hayo wakati wa ufunguzi rasmi wa Mkutano wa Saba wa Kimataifa wa Tokyo kuhusu Maendeleo ya Afrika (TICAD7) uliofanyika katika ukumbi wa Kimataifa wa Mikutano wa Pacifico jijini Yokohama jana.Waziri Mkuu Abe amesema, Serikali ya Japan itaendelea kuchangia maendeleo ya Bara la Afrika kupitia program mbalimbali za ushirikiano kwa kuimarisha rasilimali watu, elimu ya awali kwa watoto na kuboresha huduma ya afya kwa wote.Alisema kuwa, kupitia Mpango wa TICAD, ushirikiano kati ya Japan na Afrika umeimarika na kwamba nchi hiyo itaendelea kuhakikisha inahamasisha Kampuni za Japan kuwekeza Afrika ambapo hadi sasa sekta binafsi ya Japan imewekeza dola za marekani bilioni 20 katika nchi mbalimbali za Afrika.Akizungumzia programu mbalimbali zinazotekelezwa na Japan katika kuchangia maendeleo ya Afrika ikiwemo ile ya ABEAfrican Businness Education Initiative, Waziri Mkuu huyo alisema kuwa tayari vijana zaidi ya 350 kutoka nchi za Afrika wanafanya mafunzo kwa vitendo kwenye kampuni mbalimbali kupitia mpango huo na wengine 3,000 ambao walishapitia mpango huo kama wawezeshaji.Amesema kuwa, Japan itaendelea kuchangia kwenye sekta ya afya hususan kwenye masuala ya dawa, lishe na kutoa mafunzo ya ujuzi kuhusu masuala hayo kwa nchi mbalimbali za Afrika.Pia Waziri Mkuu huyo alisisitiza kuwa nchi yake itaendelea kushirikiana na Afrika kwenye ujenzi wa miundombinu kama barabara na bandari pamoja kutoa wataalam kwani nchi yake haijawahi kupungukiwa wataalam.Waziri Mkuu Kassim Majaliwa ambaye anahudhuria mkutano huo akimuwakilisha Rais John Magufuli alisema Tanzania ni miongoni mwa Nchi za Afrika zinazozalisha malighafi mbalimbali zinazosafirishwa nje kwa ajili ya kuongezewa thamani.Alisema jambo hilo linafanya Bara la Afrika Tanzania ikiwemo kujikuta ikisafirisha ajira na kutengeneza soko la bidhaa kutoka katika mataifa mengine na kwamba sasa imedhamiria kupitia viwanda kutumia malighafi zake kuzalisha bidhaa mbalimbali na hivyo kutengeneza ajira."
1f91a15048e3ee430b307e0d25298ccb4d778c78," KOCHA Mkuu wa Klabu ya Simba, Mbelgiji Patrick Aussems amesema kuwa ubingwa wa Kombe la Mapinduzi sio kipaumbele chake, kwani timu yake inakabiliwa na michuano mikubwa ya kimataifa kwa sasa.Simba Januari 12 itawakaribisha wawakilishi wa Algeria katika mashindano ya Ligi ya Mabingwa wa Afrika, Saoura katika mchezo wa ufunguzi hatua ya makundi utakaofanyika kwenye Uwanja wa Taifa jijini Dar es Salaam. Akizungumza kisiwani hapa baada ya kuwasili kwa ajili ya michuano hiyo, kocha huyo Mbelgiji alisema kuwa kushiriki kwao kumetokana na umuhimu wa sherehe hizo, na kama watapata ubingwa ni poa tu.Alisema kwa sasa mawazo yao yote yako katika mashindano ya Ligi ya Mabingwa, kwani wamepania kufanya vizuri licha ya kupangwa katika kundi linaloelezewa na wengi kuwa ni gumu. “Ushiriki wetu katika michuano hii ni kutokana na umuhimu wa sherehe hizo kwa serikali zote mbili, yaani ya Tanzania pamoja na ile ya Zanzibar na ni heshima pia kushiriki kwa pamoja katika michuano hiyo,“alisema.Hivyo alisema kuwa kuja kwao wanalinda heshima ya michuano hiyo, lakini wanachoangalia zaidi ni michuano ya Klabu Bingwa Afrika. Akielezea sababu za kuja na kikosi kipana chenye wachezaji 27, kocha huyo alisema kuwa amefanya hivyo baada ya kuona ratiba kamili ya michuano hiyo ya Mapinduzi na kikosi atapanga kulingana na timu wanayopambana nayo.“Ubingwa wa mapinduzi kwa mwaka huu kama itatokea ni sawa, lakini siangalii sana michuano hiyo kwa sababu sio kipaumbele chetu kwa sasa, “alisema. Timu ya Simba imepangwa Kundi A pamoja na timu za Chipukizi, Mlandege, KMKM, ambayo inatarajia kushuka Dimbani kesho kuumana na timu ya Chipukizi ya Kisiwani Pemba."
1f93a643487d5fc6008d958f25d7ee0ff54a7d11," WATENDAJI wote wa taasisi za serikali waliopo katika mipaka ya nchi, wametakiwa kuwa wazalendo wa kweli kwa kudhibiti bidhaa zisizo na ubora, kuingia nchini ili nchi isiwe jalala la bidhaa zisizo na ubora kwa walaji na watumiaji.Katibu Mkuu wa Viwanda, Biashara na Uwekezaji, Profesa Elisante Ole Gabriel ametoa agizo hilo kwenye eneo la Namanga mpakani mwa Tanzania na Kenya.Alisema hayo alipotembelea Kituo cha Pamoja cha Forodha kati ya Tanzania na Kenya, kujionea utendaji kazi na kuona changamoto zinazowakabili watendaji wa taasisi 15 za serikali zilizopo katika kituo hicho.Ole Gabriel alisema watendaji wasiwe sehemu ya matatizo, bali wawe sehemu ya kutatua changamoto zilizopo katika kituo cha Namanga ikiwamo kuhakikisha bidhaa zinazoingia nchini zinakuwa na ubora wenye kiwango kinachostahili kwa mlaji na mtumiaji.Alisema kuruhusu kuingiza bidhaa zisizo na ubora yaani bidhaa feki ni kuingiza nchi na wananchi wake katika matatizo makubwa na hilo halitavumiliwa kwa mtendaji yeyote aliyefanya hivyo kwani hatua kali zitachukuliwa dhidi yake ili iwe fundisho kwa wengine.Alisema watendaji wote wa taasisi zote za serikali waliopo mipakani mwa nchi, wanapaswa kushirikiana kwa pamoja kuhakikisha bidhaa zote zinazoingia nchini zinakidhi viwango ili kulinda bidhaa za nchini.Alisema nchi iendelee wanapaswa kuwa wazalendo wa kweli, ikiwamo kufanya kazi kwa bidii bila ya kusukumwa na kufuata misingi mizuri ya kazi bila ya kushawishiwa na rushwa kwa lengo la kuingiza nchi katika hasara kubwa kiuchumi.“Tunatakiwa kuwa wazalendo wa kweli na tusiwe watu wa kupokea misaada bali tunapaswa kuwa watoa misaada,” alisemaAkizungumzia biashara, alisema mpaka wa Namanga ni kati ya mipaka ya nchi yenye kufanya vema katika biashara, hivyo aliwataka wakuu wa idara za serikali mpakani hapo kuhakikisha wanaboresha utendaji kazi wao wa kila siku na kuondoa changamoto zilizopo ili mfanyabiashara na mwananchi aweze kupata huduma bila ya urasimu wowote.Katibu huyo alisema hatua ya Mamlaka ya Mapato Tanzania (TRA) Kituo cha Namanga pekee yake kukusanya mapato ya serikali zaidi ya Sh bilioni 55 na kuvuka malengo ya Sh bilioni 54 kwa mwaka, ni hatua nzuri na ya kupongezwa.Meneja Msaidizi wa Forodha Mkoa wa Arusha, Edwin Iwato alisema taasisi zote za serikali katika kituo hicho, zinafanya kazi kwa ushirikiano mkubwa na ndio maana ukusanyaji na utendaji kazi unakuwa mzuri na wenye ufanisi.Alisema wastani wa magari makubwa malori 50 hadi 100 hupita kwa kuingia na kutoka yakiwa na bidhaa mbalimbali kila siku.Mkurugenzi wa Tume ya Ushindani Tanzania, John Mduma aliwataka wafanyabiashara kufanya biashara safi na zenye usafi na kuwasisitiza kulipa kodi halali kwa bidhaa wanazoingiza na kuzalisha."
1fa318e91639e14ded7d95319fe5e497b89c1c6b," ZAIDI ya Sh milioni 270 zinadaiwa na Kituo cha Mikutano cha Kimataifa cha Arusha (AICC) baada ya wapangaji wake 148 jijini Arusha kushindwa kulipa kwa wakati kodi ya pango ya nyumba za kuishi na biashara.Kutokana na hali hiyo, menejimenti imetoa siku 30 vinginevyo wapangaji hao wataondolewa katika upangaji wa nyumba hizo baada ya jitihada za ziada za kuwataka kukamilisha malimbikizo ya pango kushindikana.Akizungumza na waandishi wa habari jana, Mkurugenzi Mtendaji wa AICC, Elishilia Kaaya alisema hatua ya kutaka kuwafukuza wapangaji hao ni baada ya jitihada za ziada na busara kushindikana kulipwa fedha hizo wakati taasisi hiyo inahitaji fedha ili kujiendesha.“Tunawadai wapangaji wa nyumba 148 ambazo zinatumika kwa makazi ya kuishi pia tuna wapangaji kwa ajili ya ofisi za kazi ambao huwa wanalipa kwa dola,” alisema Kaaya. Akifafanua kiasi cha fedha wanachowadai wapangaji hao, Kaaya alisema kwa upande wa nyumba za kuishi, wanadai zaidi ya Sh 270.642, kwa idadi ya nyumba 148.Aliongeza kuwa wapangaji kwa waliokodishiwa nyumba hizo kutoka nje ya nchi, kodi zao wanalipa kwa kiwango cha dola na fedha wanazowadai ni zaidi ya dola za Marekani 37,932, na kwa upande wa watu waliokodisha nyumba hizo kama ofisi, wanadaiwa zaidi ya Sh milioni 255.6.Akizungumzia kukaa muda mrefu bila ya kulipa kodi na bila ya kuwachukulia hatua, alisema baadhi ya wapangaji wamekuwa na utamaduni wa kukwepa kulipa kodi ya serikali kwa visingizio mbalimbali.“Kuna baadhi ya watu ambao hawapendi kulipa kodi, utamaduni huu siyo mzuri, unaikosesha serikali mapato, mfano katika nchi nyingine, ukipitisha siku moja bila ya kulipa kodi, unachukuliwa hatua kali za kisheria, hivyo tunataka watu wabadilike, waache kuishi kwa mazoea,” alisema Kaaya.Alisema hadi kufikia mwisho wa mwezi ujao kama kuna mpangaji yeyote atakayekuwa hajalipa kodi ya pango, ajiandae kuondoka kwenye nyumba hizo. “Kwenye nyumba za shirika tutawaondoa kama watashindwa kulipa kodi na tumewapa muda wa mwezi mmoja kwa sababu sisi ni shirika la umma na hii ni mara ya pili, tumewaita kutaka kujua kwa nini hawataki kulipa kodi,” alisema Kaaya.Pia alisema wapo wapangaji waliokaa zaidi ya miezi 29 kwenye nyumba hizo, bila ya kulipa kodi hivyo aliwataka kuanza kulipia pango mara moja kabla ya kuchukuliwa hatua za kisheria."
1fec12dabcfdbf1509bf3c4a94af4f3be401a957," WAZIRI Mkuu, Kassim Majaliwa amewataka Watanzania kujiandikisha na kuwa tayari kushiriki kikamilifu katika kupiga kura kuchagua na kuchaguliwa kuwa viongozi katika Uchaguzi wa Serikali za Mitaa unaokuja Novemba 24, mwaka huu.Vile vile aliwataka kujiandikisha katika Daftari la Wapigakura ili kushiriki kikamilifu katika uchaguzi huo na Uchaguzi Mkuu, utakaofanyika Oktoba 2020. Kauli hiyo aliitoa wakati akitoa hoja ya kuahirisha Bunge la 15 la bajeti lililokaa vikao 55 jijini Dodoma jana hadi Septemba 3, mwaka huu. “Novemba 2019 tutakuwa na Uchaguzi wa Serikali za Mitaa.Uchaguzi huu ni sehemu muhimu katika kuimarisha utawala bora na demokrasia ambayo imeendelea kunawiri nchini…mengi kuhusu maandalizi na masuala muhimu kuhusu uchaguzi huu niliyaeleza wakati wa hotuba yangu ya Aprili 2019, nikitoa mwelekeo wa Serikali kwa mwaka 2019. Kadhalika, Waziri wa Nchi, Ofisi ya Rais TAMISEMI, Selemani Jafo pia ametoa ufafanuzi mzuri wakati akiwasilisha hotuba yake,” alisema.Waziri Mkuu alisema serikali pia imeendelea kutumia mbio za mwenge kuhamasisha wananchi kushiriki uchaguzi huo kupitia kaulimbiu “Maji ni haki ya kila mtu, tutunze vyanzo vyake na tukumbuke kushiriki Uchaguzi wa Serikali za Mitaa.”Alisema kauli mbiu ilikuwa na lengo la kuhamasisha wananchi wengi zaidi kushiriki uchaguzi huo. Alitoa wito kwa wadau mbalimbali na wananchi kwa ujumla hususan wale wenye sifa kujitokeza kwa wingi kujiandikisha na kupiga kura ili waweze kutumia haki yao ya kidemokrasia ya kuchagua au kuchaguliwa katika uchaguzi huo. Waziri Mkuu alisema jambo muhimu zaidi ni kuwa wale wenye nia ya kugombea ni lazima wajue majukumu wanayoomba yanahitaji umakini mkubwa na uchapaji kazi. “Serikali imewekeza miradi mingi kote nchini.Hivyo, kunahitajika watu walio tayari kuhakikisha wanasimamia miradi hiyo ili itoe matokeo yanayokusudiwa,” alisema. Alisema katika hatua nyingine, serikali itaendelea kuhakikisha uwepo wa mazingira salama na tulivu kwa kipindi chote cha uchaguzi. Kuhusu uboreshaji wa Daftari la Kudumu la Wapiga Kura, Waziri Mkuu alisema hiyo ni sehemu ya maandalizi ya uchaguzi mkuu utakaofanyika mwezi Oktoba 2019. Tume ya Taifa ya Uchaguzi (NEC) inakamilisha maandalizi ya uborehaji wa Daftari la Kudumu la Wapiga Kura.“Uboreshaji huo, unatarajiwa kuanza Julai 18, mwaka huu katika mikoa ya Arusha na Kilimanjaro ambapo litafanyika kwa muda wa siku saba kwa kila kituo na kuendelea hadi Machi 5, 2020 litakapohitimishwa katika mkoa wa Dar es Salaam,” alisema. Waziri Mkuu alisema uboreshaji huo hautahusisha wapiga kura walioandikishwa mwaka 2015 isipokuwa utawahusu wapiga kura wapya waliotimiza umri wa miaka 18 na kuendelea au watakaotimiza umri huo ifikapo siku ya Uchaguzi Mkuu ujao.Alisema kundi lingine litakalohusika na uandikishwaji huo ni kwa wale wanaotaka kuboresha taarifa zao, kama vile waliohama jimbo au kata na kuhamia katika maeneo mengine ya kiuchaguzi, waliopoteza au kuharibika kwa kadi zao za kupiga Kura, watakaorekebisha taarifa zao pamoja na kuwaondoa wapiga kura waliopoteza sifa kama vile kufariki dunia.Alitoa wito kwa wananchi wote wenye sifa kutumia fursa hiyo kujitokeza kwa wingi kujiandikisha na kuboresha taarifa zao katika Daftari la Kudumu la wapiga kura ili kutimiza haki yao ya kikatiba hasa katika wawamu hii ya kwanza badala ya kusubiri awamu ya pili ili kuondoa uwezekano wa kukosa fursa hiyo ikitokea mtu kapata dharura. Akihitimisha Bunge hilo, Spika wa Bunge, Job Ndugai aliwapongeza wabunge kutokana na mahudhurio yao mazuri katika bunge hilo lililokutana katika vikao 55."
20514b3a900e6865ddbee4dc7f3ac9a494c3982e," KATIBU Mkuu wa Jumuiya ya Wanawake (UWT) ya Chama Cha Mapinduzi (CCM), Queen Mulozi amehamia rasmi jijini hapa.Amesisitiza kwamba wanachama wa jumuiya hiyo, wanatakiwa kudumisha umoja, mshikamano na ushirikiano baina yao na chama na serikali.Akizungumza baada ya kupokewa jijini hapa, Mlozi amesema alifanya ziara katika ofisini mbalimbali ili kujitambulisha, ikiwemo Ofisi ya CCM mkoa ofisi ya CCM wilaya na Ofisi ya Mkuu wa Wilaya ya Dodoma Mjini, lakini alifurahi kuona mshikamano mzuri uliopo mkoani huo.Alisema mkoa huo ndio unaoongoza kwa umoja, mshikamano na ushirikiano baina ya Chama na serikali na ndio siri pekee ya kuendelea kuimarisha chama na kutekekeza Ilani yake kikamilifu.Mlozi aliwashukuru kwa mapokezi hayo na kuwataka wampe ushirikiano ili wote kwa pamoja waweze kufanikisha kukivusha chama katika uchaguzi wa serikali za mitaa mwakani na uchaguzi mkuu mwaka 2020.""Bora tutoke jasho la damu sasa kujipanga ili baadaye tutoke jasho jepesi na jeupe, hivyo tufanye kazi kwa bidii usiku na mchana bila kuchoka ikiwa ni pamoja na kutatua kero za wananchi kwa wakati,"" amesema Mlozi.Amewataka kuhakikisha kuwa asilimia nne ya mikopo ya wanawake, asilimia nne vijana na asilimia mbili kwa watu wenye ulemavu, inawafikia wanawake wa CCM na wanachama wa UWT, kwani kwa kufanya hivyo watakuwa wanawajenga na kukiimarisha Chama.""Mkuu wa wilaya wewe ni kijana mdogo, rais amekuamini, chapakazi usiogope vitisho,"" amesema.Mkuu wa Wilaya Dodoma Mjini, Patrobas Katambi, alimkaribisha katibu mkuu huyo na kuahidi kumpa ushirikiano wa hali na mali wakati wote katika utekelezaji wa majukumu yake na kwamba Dodoma ndio utaratibu wao.""Ninatambua chaguzi zilizoko mbele yetu, ninatambua na nina imani kuwa ushirikiano huu ukiendelea hakuna atakayewatoa kwenye mstari,"" amesema Katambi.Amesema, wako tayari kupokea maagizo, maelekezo yake na kuyafanyia kazi. Pia alimuomba asisite kuwaita na kuwaonya, pale ambapo ataona wamekiuka misingi imara ya utendaji kazi chini ya Ilani ya CCM.Alimhakikishia kuwa Dodoma iko salama na hasa katika suala la ulinzi iko imara na madhubuti pia chama kiko salama.Katambi alisema utekelezaji wa miradi ya maendeleo na kutatua shida na kero za wananchi, inatekekezeka kwa vitendo kutokana na viongozi wa ngazi ya chama na serikali kufanya kazi kwa uahirikiano.Mbunge wa Dodoma Mjini, Antony Mavunde, aliyekuwemo katika msafara huo, amemkaribisha Mlozi na kuahidi kumpa ushirikiano katika utekelezaji wa majukumu yake.Alisema kuhamia kwake rasmi jijini hapa ni ishara njema kwa maana kwa sasa huduma za wanawake wa CCM, zitatatuliwa kwa ukaribu zaidi."
20db7329999438154327e166b1e270010149814a," MWENYEKITI wa Tamasha la Urithi kitaifa, Profesa Martin Mhando amesema Tanzania ina uwezo mkubwa wa kuvutia watalii wengi zaidi kwa kutumia bidhaa za sanaa na utamaduni kwa kuangazia vionjo vya kipekee vinavyopatikana hapa nchini.Kauli hiyo aliitoa hivi karibuni wakati wa mahojiano na gazeti hili kuhusu tamasha la Urithi la Mtanzania mjini Mwanza huku pia, akitolea mfano namna tamasha la urithi la Dodoma lilivyoungana na lile la mvinyo na kufanikiwa kuwavutia watalii.“Tamasha hili linaweza kuwa mahsusi hapa duniani tukitilia maanani utofauti wa mvinyo unaopatikana Dodoma uzuri wake na hata ukulima linaweza kufanya wapenzi wa mvinyo duniani wakamiminika mkoani humo kuona mizabibu, kuonja mvivyo na kuona utamaduni wa jamii zinazoizunguka” alisema.Katika tamasha hilo lililohudhuriwa na viongozi mbalimbali, Waziri wa Habari, Utamaduni, Sanaa na Michezo, Dk Harrison Mwakyembe alizungumzia umuhimu wa kutunza utamaduni uliopo na kujitambua.“Kwa kujitambua sisi tunaweza kuwa na uthubutu na ubunifu mkubwa vitu ambavyo vinategema sana kujiamini” alisema.Pia, aliusifu Mkoa wa Mwanza kuwa ni kitovu cha nchi zinazolizunguka Ziwa Victoria na hata kitamaduni hufanana na nchi za Uganda, Kenya, Burundi na Rwanda na hata Kongo.“Kwa kutanguliza utamaduni ndio tumeona jinsi wanamwanza walivyoonesha umahiri wao katika mashindano ya kuendesha mitumbwi na hata baisikeli,” alisema.Kwa upande wake, Mkuu wa Mkoa wa Mwanza, John Mongella alisema alisikia furaha kuona kilele cha tamasha hilo likifanyika jijini kwake kwa sababu wana vivutio vingi ambavyo vingeweza kuvutia watalii kutoka Jumuia ya Afrka mashariki na hata kutoka nje.“Machifu wetu ndio walinzi wakubwa wa urithi wa jadi zetu. Kazi tunayotaka kufanya Mwanza itajumuisha kuibua vipaji, na kupitia tamasha la Urithi tumeona dhahiri nafasi ya sanaa na utamaduni katika kutangaza utalii,” alisema.Akifunga tamasha hilo kwa niaba ya Waziri Mkuu, Waziri wa Maliasili na Utalii, Dk Khamis Kigwangalla alitilia mkazo umuhimu wa kuwa na matamasha ya aina hiyo ili kuinua wigo wa utalii nchini."
2186342b9a2ac3d8370cd188deeb4460adc17368," GWIJI wa soka wa Senegal El Hadji Diouf alisema kuwa Salah ni miongoni mwa wachezaji wanne wakubwa wa kuwaangalia katika michuano ya Kombe la Mataifa ya Afrika, Afcon 2019.Diouf aliyasem hayo juzi wakati akielezea nafasi ya timu ya taifa ya Senegal kutwaa taji hilo la Afcon 2019. Michuano hii ya Mataifa ya Afrika imekusanya wachezaji amabo walifanya vizuri wakati wa michuano iliyopita kama vile Nicolas Pepe wa Ivory Coast, ambaye alifunga mabao 22 nchini Ufaransa akiwa na Lille, au mchezaji wa Inter Milan, Keita Balde.Hatahivyo, mshmabuliaji huyo wazamani wa kimataifa wa Senegal alisema kuwa Salah, Hakim Ziyech, Said Mane na Riyad Mahrez ni wa wachezaji wanne wa kuwaangalia wakati wote wa michuano hiyo. “Kwa maoni yangu kuna wachezaji wanne. Wa kwanza ni Hakim Ziyech kutoka Morocco. Ni mchezaji mwenye mbinu nyingi. Ni mmoja kati ya wachezaji bora wa Afrika kwa sasa. Kila mtu anazungumza kuhusu Mohamed Salah na Sadio Mané lakini alichofanya Ziyech na Ajax ni kikubwa, “alisema Diouf alipozungumza na cafonline.com.“Kwa Salah na Mané, makali yao yanaendelea kama nilivyokuwa nacheza dhidi ya Eto’o na Drogba. Wote wanaichezea Liverpool, wamefunga mabao 22 kila mmoja na wameshinda taji la Ligi ya Mabingwa wa Ulaya kabla hawajaja hapa. Kushinda Afcon kunakuweka katika nafasi ya kutwaa tuzo ya mchezaji bora wa Caf wa mwaka. “Mwisho, Riyad Mahrez wa Algeria.Yuko vizuri na tunajua kuwa Algeria inapocheza vizuri, ni hatari sana, “aliongeza. Mmorocco Hakim Ziyech aliweza kutwaa mataji mawili akiwa na Ajax na kuisaidia kufanya vizuri katika michuano ya Ligi ya Mabingwa wa Ulaya, ambako walitolewa katika hatua ya mtoano. Riyad Marhrez, aliisaidia Manchester City kutwaa taji la pili la Ligi kuu, akifunga mabao saba na kusaidia mara nne wakati wakielekea kutwaa ubingwa huo."
219c4fdda89354527ee17ad814be82a051c69f85," Mbali na kutozwa faini pia TRA imepanga kuwachukulia hatua za kisheria wafanyabiashara ambao hawatafika katika ofisi za Mamlaka hiyo kuandikisha biashara zao.Meneja wa TRA Wilaya za Hai na Siha, Sylver Rutagwelera, alisema hayo hivi karibuni na kufafanua kuwa Sheria ya kodi ya mapato ya 2004, imeitaka Serikali kutoa siku 90 kila unapoanza mwaka wa kalenda, ili kuwapa muda walipakodi kutangaza mapato yao na kulipa kodi zao kwa hiari.“Aprili mosi mwaka huu, siku 90 za hiari zikipita, sheria itatumika kwa wale ambao watakaidi kulipa kodi kwa wakati na ambao watakuwa hawajatangaza mapato ya biashara zao watalazimika kulipa faini,” alisema Rutagwelera.Rutagwelera alisema wafanyabiashara wote wanatakiwa kufika katika ofisi za TRA kuandikisha biashara zao ili wapatiwe namba ya biashara (TIN) bila kujali analipa kodi au halipi kodi.Lengo la TRA kwa mujibu wa Rutagwelera, ni kuendelea kuboresha ulipaji kodi kwa kutumia mfumo mpya wa kutoa risiti kwa kutumia mashine maalum zinazotolewa na mamlaka hiyo na kuwataka wafanyabiashara watambue kuwa suala la ulipaji wa kodi ni wajibu kwa maendeleo ya Taifa na Watanzania wote kwa ujumla.“Ulipaji mpya wa kodi kwa kutumia mashine maalum za kutolea risiti (EFDs), unaonekana kupingwa na baadhi ya wafanyabiashara, nataka niseme kwamba Serikali haitaondoa mfumo huu bali adhabu kali itachukuliwa kwa kila mfanyabiashara atakayekiuka.Majembe yetu yapo na yatafanya kazi yake kwa uadilifu kwa wale ambao si waadilifu,” aliongeza.Aliwataka wafanyabiashara kutambua kuwa mashine za utoaji wa risiti hazitasaidia tu Serikali katika kukusanya mapato bali pia zitamsaidia mfanyabiashara kutunza kumbu kumbu na kuepuka kuibiwa na wafanyakazi wao wasio waaminifu."
21d98fb6b5204400522e33450b68f43377298c45," Moja ya changamoto zinazokabili zao la korosho nchini imetajwa kuwa ni Watanzania kutopendelea kula zao hili. Haya yamesemwa leo, Jumapili na Mkurugenzi Mkuu wa Bodi ya Korosho Alfred Francis katika maadhimisho ya siku maalumu ya mazao ya mkakati kwenye Maonyesho ya Biashara ya 43 ya Kimataifa (Sabasaba). Francis amesema kuwa soko kubwa na korosho sio la ndani, hivyo kufanya zao hilo kuuzwa nje ya nchi zaidi. “Watanzania wengi sio walaji wa korosho, na wengi wanalalamikia bei kubwa ya zao hilo kuwa ndio kikwazo kikubwa kwao,” ameeleza. Kutokana na hilo bodi hiyo imeamua kugawa pakiti 4000 za korosho bure kwa waliotembelea maonyesho hayo ya Sabasaba ili kutoa motisha ya watu kujenga tabia ya kununua bidhaa hiyo. Ameongeza pia kuwa bodi hiyo pia imeandaa kongamano maalumu la kuonyesha zao la korosho mkoani Mtwara ili kuvutia wadau na wawekezaji kuwekeza kwenye sekta hiyo. Kongamano hilo litafanyika Julai 12 na 13 mwaka huu 2019."
22133cda28691ae1c52d81796c20644a27ad65b5," MKURUGENZI Mkazi wa Benki ya Dunia (WB), Bella Bird ameridhishwa na maboresho ya ujenzi wa gati namba 0 hadi 7 katika Bandari ya Dar es Salaam ambapo mpaka sasa kazi yote ya ujenzi huo imefi kia asilimia 43 tangu ianze mwaka 2017.Bird alitoa kauli hiyo jana jijini Dar es Salaam alipofanya ziara ya kuangalia shughuli za maboresho ya bandari hiyo ambayo pamoja na mambo mengine yanajumuisha ujenzi wa gati zitakazokuwa na uwezo wa kuhudumia meli kubwa zaidi. Mkurugenzi Mkazi huyo wa Benki ya Dunia alitembelea mradi huo kwa kuwa benki yake ni sehemu ya wafadhili wa mradi huo.Bird alisema ameridhishwa na maendeleo ya upanuzi huo kwa kuwa mpaka sasa gati namba moja imeshakamilika na imeanza kutumika. “Nimeridhishwa na kazi ya inayoendelea ya maboresho ya bandari hii na pia nimeridhishwa na namna mkandarasi anavyofanya kazi yake kwa utaalamu mkubwa,”alieleza Bird baada ya kutembelea maeneo mbalimbali ya upanuzi huo.Kwa upande wake Meneja wa Mradi huo, Louie, alimweleza Bird kuwa kwa sheria za nchi yao ya China, ikitokea mtu amekufa kutokana na sababu za kiusalama katika shughuli za ujenzi, meneja mradi husika hufutiwa leseni ya kuwa meneja mradi maisha yake yote, hivyo suala la usalama kwao ni kipaumbele muhimu.Naye Mkurugenzi wa Huduma za Uhandisi wa Mamlaka ya Usimamizi wa Bandari nchini (TPA), Charles Ogare, alisema kuwa maboresho ya ujenzi wa gati namba 0 hadi gati namba 7 utakamilika mwaka 2020 kwa gharama ya Sh bilioni 336, huku gharama ya upanuzi wa mradi wote ni Dola za Marekani milioni 420. Ogare alisema kuwa gati 0 litakuwa likitumika kwa ajili ya kupakulia magari na kwa kuwa gati namba moja limeshakamilika, mkandarasi ameshaanza ujenzi wa gati namba mbili.“Upembezi yakinifu wa upanuzi wa lango la kuingilia meli ambao utahusu kuongeza kina na upana ili meli kubwa ziweze kuingia na kugeuza, unaendelea na utakamilika mwaka 2024, pia taratibu za kumpata mkandarasi wa kazi hiyo nazo zinaendelea, hivyo mradi wote huo wa maboresho ya Bandari ya Dar es Salaam, utachukua miaka saba kukamilika,”alieleza Ogare.Kwa mujibu wa Ogare, kukamilika kwa mradi huo, kutaiwezesha Bandari ya Dar es Salaam kupokea meli kubwa yenye uwezo wa kubeba tani 70,000 za mzigo ikilinganishwa na tani 20,000 za sasa.Alisema ingawa mwaka jana bandari hiyo iliweza kupokea meli yenye urefu wa mita 260, lakini maboresho yatakapokamilika, itaweza kuhudumia meli kubwa zinazofikia urefu wa mita 300. Mkurugenzi huyo wa Huduma za Uhandisi wa TPA, aliongeza kuwa kukamilika kwa mradi huo, kutaifanya bandari ya Dar es Salaam kuwa ya kimataifa kutokana na uwezo wa kutoa huduma, ikiwa ni pamoja na kuzihudumia vyema nchi zisizokuwa na mlango wa bahari katika ukanda huu wa Afrika Mashariki na Kati."
2232f3e8f9147b183adc5e5922031ada4617fe49," RAIS John Magufuli amesema serikali itaendelea kushirikiana na taasisi za dini katika kutoa huduma za dini, ikiwemo elimu, afya na maji.Aidha, ameagiza mamlaka husika kufuatilia wafanyabiashara wasipandishe bidhaa zinazotumiwa zaidi na Waislamu katika mwezi huu Mtukufu wa Ramadhani unaoendelea.Rais Magufuli aliyasema hayo jana wakati wa Mashindano ya Kurani ya 20 ya Afrika, yaliyofanyika Uwanja wa Taifa Dar es Salaam na kushirikisha nchi 18 na washiriki 20.Katika mashindano hayo, mshindi wa kwanza aliyenyakua kitita cha Sh milioni 20 na tiketi ya kwenda kufanya ibada ya hija ndogo (Umra) Makka nchini Saudi Arabia ni Mohammed Diallo (23) kutoka Senegal, na mshindi wa pili alikuwa ni Farouq Yakubu (21) kutoka Nigeria, aliyejinyakulia Sh milioni 15.Mshindi wa tatu aliyenyakua Sh milioni 7.5 ni Shamsuddin Ally Hussein (21) kutoka Zanzibar huku Katibu Mwenezi na Itikadi wa CCM, Humphrey Polepole akimwongezea Sh milioni moja.Mshindi wa nne alikuwa Idrissa Ousmane (21) kutoka Niger aliyetia kibindoni Sh milioni 5 huku msichana pekee aliyeshindana na wavulana 19, Sumayyah Abdallah mwenye umri wa miaka 12 kutoka Tanzania akitia kibindoni Sh milioni 3.Rais Magufuli alimwongezea msichana huyo Sh milioni moja.“Tutaendelea kushirikiana na taasisi za dini katika kuliletea maendeleo taifa letu, hasa kutokana na kuisaidia serikali katika masula ya elimu, afya na maji,” alisema.Aliipongeza Alhikma Foundation iliyoandaa mashindano hayo kwa kutoa elimu kwa Watanzania, kujenga misikiti na kuchimba visima.Al-hikma inamiliki shule ya chekechea, shule ya msingi na shule mbili za sekondari; moja ya wasichana na nyingine ya wavulana.Alitumia wasaa huo pia kumwagiza Waziri wa Tamisemi, Selemani Jafo, kufuatilia eneo la ardhi la wazi lililoko Mwembeyanga wilayani Temeke mkoani Dar es Salaam, ambalo limekuwa likiombwa na Alhikma Foundation kwa ajili ya kujenga shule na kituo cha afya.“Nataka kuona ifikapo Ijumaa kibali kiwe kimetolewa kwa Al-hikma,” aliagiza.Kuhusu watu wachache wenye tamaa ya kupandisha bidhaa mwezi huu wa Ramadhani, Rais aliwaonya kuacha mara moja akisema mtu huwezi kutajirika kwa kutegemea kuwakomoa Waislamu kwa kupandisha bei bidhaa mwezi wa Ramadhani.Akaagiza mamlaka husika kusimamia suala na kuhakikisha watakaohusika wanapata kibano.Rais Magufuli pia alitumia wasaa huo kuwatakia heri waumini wote wa dini ya Kiislamu na kumwomba Mwenyezi Mungu kukubali funga zao. Rais pia alizishukuru nchi zote zilizotuma washiriki kwenye mashindano hayo.“Nimeona jinsi washiriki wanavyoshiriki na kusoma kitabu bila kusoma kokote.“Ingawa nilikuwa sielewi maana yake, lakini sauti zilikuwa zinanivutia sana na Mufti wa Tanzania (Aboubakar Zuberi) akawa ananitafsiria na ule ujumbe ulikuwa mzuri kwelikweli,” alisema.Alisema anatamani kuona nchi zote za Afrika, zinashiriki katika mashindano yajayo kutoka 18 za sasa.Aliwataka wale ambao hawakushinda wasihuzunike, kwani wameshiriki katika kutangaza kitabu cha Mwenyezi Mungu Rais Magufuli pia alisema ameiomba Saudi Arabia kupitia kwa Waziri wake wa Tawala za Mikoa na Serikali za Mitaa aliyehudhuria mashindano hayo, Swale Alsheikh kuja kujenga Chuo Kikuu cha Kiislamu Tanzania.“Nashukuru kwamba ombi hilo amelikubali,” alisema.Alisema Tanzania inashiriki vyema na Saudia katika masuala mengi kiuchumi na alitumia wasaa huo kumkaribisha Mfalme wa Saudi Arabia kutembelea Tanzania.Waziri wa Tawala za Mikoa na Serikali za Mitaa wa Saudi Arabia, Dk Swale Alsheikh alisifia uwepo wa Rais kwenye shughuli hiyo.Alisema uwepo wa Watanzania wengi kwenye uwanja mkubwa kama huo mbele ya Rais Magufuli ni kielelezo tosha cha amani ya Tanzania.Alimpongeza Rais kwa kuacha shughuli zake na kuja kushiriki na Waislamu katika shughuli hiyo.Aliwaasa Waislamu wa Tanzania, kushikamana na kusaidiana katika heri na mambo ya uchamungu na aliwaonya wasishirikiane katika maovu na yale yanayovunja amani. Alipongeza uhusiano mzuri uliopo baina ya Tanzania na Saudi Arabia na kuahidi kwamba nchi yao itaendelea kushirikiana na Tanzania.Kwa upande wake, Waziri Mkuu, Kassim Majaliwa alimshukuru Rais Magufuli kuja kushiriki na Waislamu katika uwanja huo na hasa kutokana na mashindano hayo pia kuitangaza Tanzania katika nchi 18 zilizoshiriki.Mufti wa Tanzania, Shehe Mkuu Aboubakar Zuberi alimshukuru Rais Magufuli kwa kuonesha namna anavyojali raia wake bila kujali dini zao.Aliwapongeza walimu walioshiriki kuhifadhisha watoto kitabu cha Kurani, akisema wamewajenga pia katika tabia njema na imani.Washiriki wengine katika mashindano hayo walikuwa Mukhtari Mohamed (23) kutoka Sudan, Nakizimana Alimeida (18) wa Burundi, Abdulhafidh Twaha (17) kutoka Uganda, Ibraimo Matano (21) kutoka Msumbiji, Ibrahim Abdulkadir (23) kutoka Kenya na Mohamed Lardhi (19) wa Tanzania.Vijana wengine walioshiriki mashindano hayo ni Ahamed Moumin (14) kutoka Djibouti, Kgotso Rampai kutoka Afrika Kusini, Twaha Mhashu (23) kutoka Zimbabwe na Abdulhamid Adam (14) kutoka Somalia.Pia mashindanao hayo ya 20 yaliwashirikisha Nyigaba Omar (17) kutoka Rwanda, Mounib Milim (22) kutoka Comoro, Abdulrahaman Birindwa (23) kutoka Jamhuri ya Kidemokrasia ya Congo (DRC), Hauder Mussa (23) kutoka Ethiopia na Siba Issah (13) kutoka Ghana."
22650528be024b0ae698b5211306bc3732636d13," Ofisa Mtendaji Mkuu wa Wakala huo na Msajili wa Kampuni, Frank Kanyusi aliwaambia waandishi wa habari jijini Dar es Salaam jana kuwa wamiliki na wakurugenzi hao wa kampuni wanatakiwa kutumia siku hizo kuwasilisha taarifa zao za mwaka pamoja na hesabu za kampuni ili wasiweze kukabiliwa na sheria.“Agizo hili la siku 90 sawa na miezi mitatu linaanza Oktoba 6, 2014 na litafikia kikomo Januari 5, 2015,”alisema.Alisema kampuni itakayoshindwa kutekeleza agizo hilo ndani ya kipindi hicho itafutiwa usajili na wamiliki na wakurugenzi wake watafikishwa mahakamani kwa kosa la kutotoa taarifa za kampuni zao kwa mujibu wa sheria ya makampuni.Alisema kifungu namba 128 kifungu kidogo cha kwanza na kifungu namba 132 kifungu kidogo cha pili cha Sheria ya Makampuni Sura ya 212 vinalazimisha kampuni zote nchini kuwasilisha kwa msajili wa kampuni taarifa zake za kila mwaka pamoja na hesabu zilizokaguliwa.Pia sheria hiyo inasema ni kosa kwa kampuni kutowasilisha taarifa pamoja na hesabu yake kwa msajili wa kampuni.Aidha matawi ya kampuni za kigeni zilizoandikishwa nchini Tanzania pia zinapaswa kuwasilisha hesabu zakila mwaka, chini ya kifungu namba 438 kifungu kidogo cha kwanza cha sheria hiyo."
2271fe2c21330c061b949ee2ef4e519280852b13," Kiwanda hicho kinachomilikiwa na raia wa kigeni, kipo katika hatua za mwisho za kukamilisha utafiti wake wa mkaa unaotengenezwa kwa kutumia mabaki ya miti.Mkurugenzi wa kiwanda hicho, John Mantheakia, alisema hayo mwishoni mwa wiki katika Kijiji cha Mavimba, Tarafa ya Lupiro wakati wa uwekaji jiwe la msingi la kiwanda hicho kwenye mbio za Mwenge wa Uhuru za mwaka huu.Mantheakia alisema kiwanda hicho kitakuwa na uwezo wa awali wa kuzalisha tani 20 za mkaa bora kwa siku. Licha ya ajira hizo, pia kampuni hiyo kupitia kiwanda hicho itapunguza matumizi ya mkaa wa kawaida na kuokoa miti zaidi ya 90,000 kwa mwaka ambayo ingeteketezwa kwa ajili ya kuchoma mkaa.Mantheakia alisema hadi sasa ujenzi wa kawaida umetumia Sh bilioni mbili.“Kiwanda hiki kitachangia Pato la Taifa na kutoa ajira kwa vijana kuanzia 60 hadi 100 na kuunga mkono juhudi za serikali katika kuzalisha ajira kwa vijana ili wasikae bure,” alisema Mantheakia.Kiongozi wa mbio za Mwenge wa Uhuru kitaifa 2016, George Mbijima aliwataka vijana kuacha kukaa bure na kucheza pool ama kushinda katika starehe na badala yake watumie fursa ya kiwanda hicho kufanya kazi, ili kujipatia kipato halali na kusaidia kukuza uchumi wa Taifa."
228a29757133e396c6f0962ee01ecd920542a044," ASKOFU mstaafu wa Jimbo Katoliki la Mtwara, Gabriel Mmole (80), amefariki dunia baada ya kuugua kwa muda mrefu na anatarajiwa kuzikwa Jumanne, wiki ijayo jimboni humo. Taarifa kwa vyombo vya habari iliyotolewa jana na Katibu wa Baraza la Maaskofu Katoliki Tanzania (TEC), Padri Dk Charles Kitima, ilithibitisha kifo hicho cha Askofu Mmole aliyefariki dunia jana alfajiri.Akitangaza kifo hicho jana, Askofu wa Jimbo la Mtwara, Titus Mdoe alisema kuwa, Askofu Mmole ambaye ni Askofu wa nne tangu Mtwara kuwa jimbo, amefariki dunia baada ya kuugua kwa muda mrefu na hali ya uzee. “Maziko yatafanyika Mei 21, mwaka huu katika Kanisa Kuu la Watakatifu Wote, Mtwara Mjini, tunaomba tuwakaribishe kumsindikiza, ombi langu tumuombee na Mungu azipokee kazi zake za kichungaji alizozifanya kwa takribani miaka 31, ampumzishe kwa amani,” alisema Askofu Mdoe.Kwa mujibu wa Askofu Mdoe, Askofu Mmole alizaliwa mwaka 1939 Ndanda, katika eneo la Nangoo ambako sasa ni Parokia. Alifanya kazi za kichungaji katika maeneo mbalimbali mpaka Mei 25, mwaka 1988 alipopata daraja la Uaskofu. “Sisi hatuna mengi zaidi, raha ya milele umpe ee Bwana na mwanga wa milele umuangazie, apumzike kwa amani, amina,” alisema Mdoe katika taarifa yake ya video aliyoitoa jana.Akitoa salamu za rambirambi kwa Kanisa Katoliki nchini, Askofu Mkuu wa Kanisa la Moravian la Uamsho Tanzania na Afrika Mashariki, Emmaus Mwamakula, alisema jana kuwa kanisa limeondokewa na mtu muhimu, mlezi wa wengi na aliyesimamia maadili na mafundisho ya kiroho kwa uadilifu mkubwa.“Mhashamu baba Gabriel Mmole ni miongoni mwa mababa waliolijengea heshima kubwa Kanisa hapa nchini, enzi zao kauli ya Kanisa na Askofu zilikuwa na utiisho mkubwa kwa kuwa Kanisa halikuwa limejiingiza katika maslahi binafsi,” alisema Askofu Mwamakula.Alisema maaskofu wa enzi za Mmole hawakutegemea fadhila za wenye fedha, wanasiasa na watawala, bali waliheshimu sana miito yao hivyo ni lazima maaskofu wa sasa kuenzi kwa matendo mema yaliyofanywa na maaskofu hao wastaafu.Kabla ya Askofu Mmole, Jimbo la Mtwara liliongozwa na Askofu Maurus Libaba kuanzia Desemba 18, 1972 hadi Oktoba 18, 1986. Wengine waliowahi kuwa maaskofu wa jimbo hilo ni Anthony Halg na Joachim Ammann."
229d4fe6fec882e0612a7ceeda6ac8204de18c82," SERIKALI inahitaji Sh bilioni 500 kwa ajili ya utekelezaji wa Mradi wa Bonde la Msimbazi unaotarajiwa kumaliza tatizo la mafuriko na uharibifu wa miundombinu.Hayo yalibainishwa katika ziara ya Waziri wa Nchi, Ofisi ya Waziri Mkuu, Sera, Bunge, Ajira, Kazi, Vijana na Wenye Ulemavu, Jenista Mhagama wakati akikagua miundombinu ya Dar es Salaam na kuangalia namna ofisi ya mkuu wa mkoa inavyotekeleza sheria ya maafa ya mwaka 2015.Mkurugenzi wa Jiji la Dar es Salaam, Sipora Liona alisema kuwa tayari Benki ya Dunia imetoa dola milioni 20, hata hivyo fedha hizo hazitoshi na kwamba wameomba benki hiyo ya dunia iwaongezee dola milioni 100. “Ili mradi ukamilike angalau tuwe na fedha si chini ya Sh bilioni 500, tumeomba benki ya dunia awali dola milioni 60 wametupa dola milioni 20, tumewaandikia tena tunaomba watukopeshe dola milioni 100 ndio tunasubiri,” alisema.Alisema mradi huo ni mkubwa ambao utaanzia daraja la Selander mpaka Kisarawe maeneo ya Kazimzumbwi. Alisema bonde hilo la Msimbazi, mto wake utatengenezwa kuhakikisha haukauki maji na boti zitakuwa ni sehemu ya kivutio cha utalii badala ya kuwa kero kwa wananchi. Alisema mradi huo utakapokamilika, utawezesha magari kupita muda wote hata kipindi cha mvua.Aidha, Mkuu wa Mkoa wa Dar es Salaam, Paul Makonda alieleza kuwa, kukamilika kwa mradi huo pia kutatatua tatizo la magari ya mwendokasi, kushindwa kutoa huduma kipindi cha mvua na kwamba jukumu lao kama viongozi ni kufanya maamuzi sahihi. “Matamanio yetu ni kwamba, kabla serikali ya awamu ya tano haijaondoka madarakani, ndoto za mradi huu ziwe zimetimia na tunamini litaleta matokeo makubwa,” alisema. “Kuna nyumba za watu ambazo zitabombolewa hivyo tutalazimika kulipa fidia, tunatamani mradi huu uingizwe kwenye bajeti ya mwakani,” alisema."
22a7967c345454212d50c6f8b35414ca1947cfed," BARAZA Kuu la Chama cha Wananchi (CUF) limeishauri serikali kutumia Benki Kuu Tanzania (BoT) kuongeza ujazo wa fedha za msingi kuongeza mzunguko wa fedha utakaochagiza kukua kwa uchumi.Mwenyekiti wa CUF, Profesa Ibrahim Lipumba alitoa raia hiyo jana akizungumzia mapendekezo 13 yaliyotolewa na Baraza Kuu la CUF- Taifa lililoyatoa kwa serikali na uongozi wa juu wa chama hicho. Profesa Lipumba alisema kutokana na malalamiko ya ugumu wa maisha, ni vema kuja na mkakati wa kusaidia uwepo wa mzunguko wa kutosha wa fedha zitakazotumiwa na wananchi kujiendeleza kimaisha. Aliitaka serikali ilipe madeni kwa wazabuni kuongeza fedha kwenye mzunguko kuongeza kasi ya kukua kwa uchumi.Alisema pendekezo lingine la baraza lake ni la kuvitaka vyombo vya dola kutoingilia uchaguzi wa Serikali za Mitaa badala yake wawaachie wananchi wenyewe kuchagua viongozi wao kwa hali na mali. Alisema kuna tabia ya vyombo hivyo kuingilia mchakato wa uchaguzi hali ambayo husababisha taharuki kwa wanachama wa CUF katika kuhakikisha chama hicho kinaibuka na ushindi kwenye uchaguzi ujao.Profesa Lipumba aliwataka viongozi wake wote kuanzia wenyeviti wa serikali za mitaa, madiwani na wabunge nchini kote kufanya kampeni kubwa kwenye maeneo yao ya kupigania ushindi katika uchaguzi. Alidai wakuu wa wilaya wanawatishia wanachama wao au wa ngazi za uongozi kwenye maeneo mbali mbali wakiwataka wahamie Chama Cha Mapinduzi (CCM) akisema hiyo sio sawa na sio haki kwao. “Ni muda wa viongozi CUF kuingia mtaani na kukipigania chama hasa kwenye uchaguzi huu wa Serikali za Mitaa, wakafanye kampeni na chama kiibuke na ushindi wa kishindo,” alieleza Profesa Lipumba.Aliwataka wanachama wake kujiandikisha kwa wingi kwenye daftari la kudumu la wapiga kura ili wawe na fursa za kupiga kura kwenye uchaguzi huo utakaofanyika baadaye mwaka huu. Alisema baadhi ya maagizo yaliyotolewa na wajumbe hao ni ufuatiliaji na urejeshaji wa mali za chama hicho kutoka mikono ya watu wachache waliojilimbikizia mali hizo. Alisema baraza hilo limethibitisha majina ya wakurugenzi, katibu na manaibu wao walioteuliwa na Mwenyekiti kwa kushauriana na Makamu wake wa Bara na Visiwani, uteuzi wa kushika nyadhifa hizo."
22aa78381e31b43c9ae7f2a931d04e5fe3a9e2e1," KOCHA wa timu ya vijana chini ya umri wa miaka 17 ya Rwanda, Rwasamanzi Yves amesema moja ya mechi anayofi kiri itakuwa ngumu watakapokutana ni Serengeti Boys ya Tanzania.Akizungumza na gazeti hili, kocha huyo alisema Tanzania ina kikosi kizuri chenye uwezo lakini pia, wana programu nyingi za vijana. “Naihofia Tanzania wana timu nzuri na programu nyingi za vijana, lakini sio kwamba nyingine zisiogopi, zote tunaziheshimu naamini kila mtu ana bahati yake na anaweza kusonga mbele,” alisema.Alisema anaamini kwa maandalizi mazuri waliyofanya ndani ya miezi miwili wataweza kufuzu kushiriki michuano ya vijana ya Afrika itakayofanyika mwakani nchini. Rwanda ilipata ushindi wa mabao 3-1 katika mchezo wake wa kwanza dhidi ya Sudan na jana ilitarajiwa kucheza mchezo wa pili dhidi ya Burundi.Timu hiyo ipo kundi A na Tanzania ambapo zitakutana Agosti 21, mwaka huu na baadaye kumalizia na Burundi na Somalia. Timu hiyo katika michuano iliyopita ya Cecafa iliyofanyika Burundi haikushiriki kutokana na wachezaji wengi kukabiliwa na mitihani, kwani asilimia kubwa ni wanafunzi. Michuano hii ni maalumu katika ukanda wa Afrika Mashariki na kati kutafuta timu itakayocheza fainali za Afrika ‘Afcon’ mwakani."
22c65d35241b8783cbb04b57e5d8bbf67b18466d,"['Mshambuliaji wa zamani wa klabu ya Manchester United, Romelu Lukaku anadai kuwa sasa mpira unarudishwa nyuma na ubaguzi ""Tunarudi nyuma"" alisema hayo mara baada ya  mashaiki wa Cagliari kumtukana  wakati akichezea timu ya Inter Milan siku ya jumapili.', 'Tukio limetokea mara baada ya wachezaji wa Manchester United Paul Pogba na Marcus Rashford pamoja na mshambuliaji wa Chelsea Tammy Abraham kutukana katika mitandao ya kijamii.', '"" Sisi kama wachezaji tunapaswa kuungana na kutoa taarifa ya kukeme tabia hii,"" Lukaku alisema.', 'Mashabiki walisema kuwa wamejithatiti kutokomeza laana inayoathiri soka na ulimwengu kwa ujumla"".', 'Klabu ambayo mashabiki wake walitoa kauli ya kibaguzi imetoa tamko la kukemea tabia hiyo na kusema kuwa wanamuunga mkono  Lukaku na udai kuhaidi kupiga marufuku na kumchukulia yeyote atakayehamasisha tabia hiyo ya ubaguzi kwa sababu iko kinyume kabisa na miiko ya klabu yao.', 'Lukaku alianza kutukana mara baada ya pili na kusababisha ushindi wa goli 2-1.', 'Katika dakika ya 72, Lukaku alipofunga kwa goli penati ndio wakati wa maneno ya matusi yalipoanza.', '""Wachezaji wengi walikabiliwa na  matusi ya kibaguzi mwezi uliopita … na mimi pia nimekutana nayo jana,"" Lukaku alisema.', '""Soka ni mchezo ambao unawataka watu waufurahie na sio sehemu ya kunyanyapaliwa , tabia hii inautia aibu mchezo wetu . ', '""Mabibi kwa mabwana, mwaka 2019 badala ya kusonga mbele lakini sisi tunarudi nyuma.', 'Nina matumaini kuwa chama cha mpira wa miguu duniani vitachukulia hatua visa vyote ubaguzi .""', '""Mitandao ya kijamii kama Instagram, Twitter, Facebook inapaswa kufanya kazi vizuri na klabu za mpira wa miguu kila siku ili kuona namna wataweza kuwakabili watu wanaohamasisha ubaguzi wa rangi.', 'Tumekuwa tukilalamikia vitendo hivi kwa miaka mingi na hakuna hatua yoyote iliyochaguliwa.""', 'Lukaku ambaye ni mchezaji wa zamani wa United pamoja na Pogba na Rashford, wote wamelengwa  katika mitandao ya kijamii.', 'Mlinzi wa Chelsea Kurt Zouma alitukana siku ya jumamosi baada ya kuifunga   Sheffield United  , wakati huohuo  mchezaji mwenzake Abraham na  Yakou Meite wote walipokea ujumbe wa kibaguzi katika mtandao baada ya kukosa penati mwezi uliopita.', 'Bosi wa Chelsea Frank Lampard  amezitaka kampuni za mitandao ya kijamii kufanya kazi zaidi ya kukomesha tabia hiyo.', 'Ubaguzi dhidi ya Pogba: Wito watolewa wachezaji kususia mitandao ya kijamii', 'Mkufunzi wa timu ya soka upande wa akina dada nchini England Phil Neville amesema kuwa wachezaji wanapaswa kususia mitandao ya kijamii ili kutuma ujumbe mzito kwamba ubaguzi wa rangi hautakubaliwa.', 'Matamshi ya Neville yanajiri baada ya kiungo wa kati wa Manchester United Paul Pogba kupokea machapisho ya ubaguzi wa rangi mitandaoni kufuatai hatua yake ya kukosa penalti wakati wa mechi iliotoka sare ya 1-1 dhidi ya Wolves siku ya Jumatatu.', ""''Lazima tuchukue hatua mwafaka sasa kama jamii ya kandanda. Tumeona na wachezaji wangu katika mitandao ya kijamii, ligi ya Premia na mabingwa wameona'' , alisema Neville."", ""''Sijui kama jamii ya soka tunafaa kususia mitandao ya kijamii , kwa sababu Twitter haitachukua hatua yoyote, instagram haitafanya lolote - wanakutumia barua pepe wakisema kwamba watachunguza lakini hakuna kinachofanyika''."", '\ufeff']"
22d51c0b65218f37924043f86cad2836c06750f4," LUGHA ya Kiswahili imepata mashiko baada ya kuwa moja ya lugha duniani zinazofundishwa katika mataifa zaidi ya 15.Katika nchi za Jumuiya ya Afrika Mashariki (EAC), Kiswahili ni lugha rasmi baada ya kukubalika na kupitishwa na Bunge la Afrika Mashariki. Katibu Mtendaji wa Kamisheni ya Kiswahili ya Afrika Mashariki (EAKC), Profesa Kenneth Simala, akizungumza na gazeti hili, alisema ni jambo jema kuona Kiswahili kikiungwa mkono na mataifa ya kigeni duniani. Alisema mafanikio ya Kiswahili katika nchi zilizo nje ya Afrika Mashariki, yatategemea juhudi zinazofanywa na nchi za Afrika Mashariki, ambako ndio nyumbani kwa lugha hiyo adhimu duniani.“Maamuzi ya Bunge la Afrika Mashariki ya kukifanya Kiswahili kuwa lugha rasmi katika nchi za Jumuiya ya Afrika Mashariki, yanalazimisha nchi zote wanachama kuwa na sera ya Kiswahili ambayo itaangazia maendeleo ya lugha hiyo katika nchi husika,” alisema Simala. Alisema maamuzi mengine yaliyofanywa na chombo muhimu katika nchi za Jumuiya ya Afrika Mashariki, ni yale yaliyofanywa na baraza la mawaziri ya kuzitaka nchi zote wanachama kuwa na mabaraza na vyama vya Kiswahili. Hatua hii itasaidia kuratibu maendeleo ya lugha ya Kiswahili pamoja na kuandaa wataalamu wa lugha.Kupitia mabaraza na vyama vya Kiswahili, serikali itakuwa na fursa ya kuchukua walimu walioiva, ama kufundisha ndani ya nchi, au kufundisha nje ikihitajika. “Kinachotakiwa sasa ni kwa marais wa nchi zote wanachama wa Jumuiya ya Afrika Mashariki kuonesha nia ya dhati ya kukuza lugha ya Kiswahili, hali ambayo itaongeza kasi ya ukuaji wa lugha hii ndani na nje ya Afrika Mashariki,” aliongeza Simala. Aidha, Simala alisema kuna haja ya kuwa na ushirikiano wa hali ya juu kati ya nchi na nchi katika kuendeleza lugha ya Kiswahili.Hali hiyo itasaidia kupenyeza Kiswahili hata katika maeneo ambayo yalikuwa magumu kupitisha lugha hii. Simala alizitaka nchi wanachama wa Jumuiya ya Afrika Mashariki, zisaidie kuendeleza Kiswahili, kwa kuandaa wataalamu wa lugha kwa sababu maendeleo ya lugha yoyote, yanataka uwepo wa wataalamu wa lugha husika. Ili kuepuka kupata wataalamu feki, ambao badala ya kutoa mchango wa kuendeleza Kiswahili, badala yake wanasaidia kudidimiza lugha hiyo, nchi zinazoinukia katika Kiswahili zinashauriwa kushirikiana na nyingine zilizoendelea katika lugha hiyo ili kupata wataalamu wenye uwezo wa kusaidia katika ukuzaji wa lugha.Mbali na Afrika Mashariki, Kiswahili kimezidi kupata mashiko katika nchi mbalimbali barani Afrika na duniani, kutokana na kutumika kama lugha ya kufundishia. Nchi hizo ni Jamhuri ya Kidemokrasia ya Kongo (DRC), Cameroun, Afrika Kusini, Madagascar, Misri, Ghana na Nigeria kwa upande wa Bara la Afrika. Katika Bara la Asia Kiswahili kimepata bahati ya kutumika kama somo katika nchi za Urusi, China, Japan, Korea, Iran na India wakati katika Bara la Ulaya lugha hiyo inatumiwa Ujerumani, Ufaransa, Uingereza na Italia.Rwanda imeridhia lugha ya Kiswahili kuwa lugha rasmi sambamba na Kinyarwanda, Kifaransa na Kiingereza. Hivyo, Kiswahili kinakuwa lugha rasmi ya nne katika taifa hilo, na kitatumika katika mawasiliano ya kiutawala. Dhamira ya kuifanya lugha adhimu ya Kiswahili kuwa rasmi na ya kipekee ndani ya (EAC) inaelekea kutimia, baada ya nchi nyingine ndani ya jumuiya, Sudan Kusini kuifanya lugha rasmi ya kufundishia shuleni. Na katika kuhakikisha inatimiza azma hiyo, Serikali ya Sudan Kusini inakusudia kuingia mkataba ya Tanzania ili iweze kupatiwa walimu wa kufundisha Kiswahili nchini humo.Nchini Burundi, Kiswahili kimepitishwa kuwa lugha rasmi na serikali ya nchi hiyo imetangaza ajira za walimu wa Kiswahili zaidi ya 1,000, ambapo inahitaji wapewe mafunzo na Kamisheni ya Kiswahili ya Afrika Mashariki. Nchini Afrika Kusini, serikali imeingiza lugha ya Kiswahili katika mitaala ya shule za nchi hiyo ili kuwezesha kufundishwa shuleni. Lengo la nchi hiyo ni kukifanya Kiswahili kuwa lugha rasmi katika mawasiliano."
22d605a5ecf7c468fa8ca8482cb4295a0c6622f0," JUMLA ya hospitali 13 zinazomilikiwa na vikosi vya ulinzi, ikiwamo Jeshi la Ulinzi la Wananchi wa Tanzania (JWTZ), zimeanza kupata mgawo wa dawa kutoka serikali kuu. Hayo yalibainishwa jana hapa katika kikao cha Baraza la Wawakilishi mjini Zanzibar jana na Waziri wa Afya, Hamad Rashid Mohamed.Mohamed alisema Wizara ya Afya imechukua uamuzi huo baada ya kuridhishwa na huduma za vituo hivyo vya afya, ikiwemo hospitali za jeshi. Alisema hayo wakati akiwasilisha makadirio, mapato na matumizi ya bajeti ya Wizara ya Afya.Aliliomba baraza kuidhinisha jumla ya Sh bilioni 88.6. kwa kazi za kawaida na maendeleo. Alisema mgawo wa dawa zinazosambazwa katika vikosi vya ulinzi zitatolewa bure kwa wananchi wanaokwenda kupata huduma za afya. Alizitaja hospitali zilizoanza kupata mgawo wa dawa kuwa ni hospitali ya Ali Khamis Camp ambayo ni kambi ya JWTZ Pemba, Hospitali ya Bububu, Hospitali ya inayomilikiwa na KMKM iliyopo Bububu na hospitali ya JKU ya Saateni.‘’Hospitali za vikosi vya Ulinzi vya Jeshi na Polisi tumeanza kuvipatia mgawo wa dawa kwa ajili ya hospitali zao na hata zile za vikosi vya SMZ nao wanafaidika na mgao huo,’’ alisema. Alizipongeza hospitali za vikosi vya ulinzi kwa kufanya kazi kubwa kusaidia huduma za afya kwa wananchi wanaoishi Unguja na Pemba. Alisema hospitali hizo zimekuwa na uhusiano mkubwa na wananchi zikitoa huduma bora."
22da997d2d5a443d57cc82b9c0b996d4444012aa," KOCHA Mkuu wa timu ya Kagera Sugar, Mecky Maxime ameahidi ushindi katika mchezo wao wa Ligi Kuu Tanzania Bara utakaofanyika leo dhidi ya Yanga kwenye Uwanja wa CCM Kirumba hapa.Akizungumza na HabariLeo, Maxime alisema timu yake imejipanga vizuri kuhakikisha inapata ushindi katika mchezo huo ili iweze kujiweka katika nafasi nzuri kwenye msimamo wa Ligi Kuu. Akielezea zaidi maandalizi yake, mchezaji huyo wa zamani wa Mtibwa Sugar na Taifa Stars alisema wachezaji wake wote wapo fiti na tayari kwaajili ya kupindua matokeo katika mchezo huo wa leo.Alisema ligi ni ngumu sana na kutokana na msimamo jinsi ulivyo hakuna timu yenye uhakika wa kushinda moja kwa moja. Kwa mujibu wa Mecky, kwa jinsi msimamo ulivyo timu yoyote ikishinda inapanda katika ya juu na ikishuka inabakia katika nafasi za chini. Katika michezo yake saba ya hivi karibuni Kagera Sugar imeweza kushinda michezo miwili tu dhidi ya Mtibwa Sugar kwa mabao 2-1 na Lipuli FC kwa 2-0 katika uwanja wake wa Kaitaba.Timu hiyo imepoteza mechi tatu dhidi Azam kwa 2-0, Singida United kwa 2-1 na Coastal Union kwa bao 1-0. Kwa upande wake Kocha Mkuu wa timu ya Yanga, Mwinyi Zahera alisema timu yake ipo kamili kwaajili ya mchezo huo wa leo. Zahera alisema bado lengo lao la kutwaa ubingwa lipo pale pale na wana imani kubwa kuwa watalitwaa taji hilo msimu huu."
2331aed1ec908a42e14752a12d2ff6db43352185," MAMLAKA ya Mapato nchini (TRA) imepiga marufuku matumizi ya stempu za karatasi kwa bidhaa zote za sigara, pombe kali, mvinyo, bia na aina zote za vileo zenye stempu zisizo za kielektroniki na zile zisizo za stempu kabisa, ifi kapo Aprili 30, mwaka huu.TS)Juni mwaka jana serikali kupitia TRA ilianzisha mfumo wa Stempu za Kodi za Kielektroniki (E kwa bidhaa zinazostahili kutozwa ushuru wa bidhaa badala ya stempu za karatasi za kubandika ambapo mfumo huo mpya ulianza kutumika rasmi Januari 15, mwaka huu. Kamishna Mkuu wa TRA, Charles Kichere alisema Dar es Salaam jana alipokuwa akizungumza na waandishi wa habari kuhusu utekelezaji wa mfumo wa stempu za kodi za ETS kwa bidhaa zinazotozwa ushuru wa bidhaa.Kichere alisema kutokana na changamoto za mfumo wa stempu za kodi za karatasi, serikali iliamua kuanzisha mfumo wa stempu za kodi za kielektroniki mfumo ambao unaendeshwa kwa ushirikiano wa TRA na kampuni ya SICPA SA yenye makao makuu yake nchini Uswisi. Alisema kampuni hiyo ndiyo ilifunga mfumo kama huo katika nchi za Kenya, Morocco, Malaysia, Brazil, Albania, Uturuki na sasa Uganda.Alisema mfumo huo unatekelezwa kwa awamu mbili ambapo awamu ya kwanza inahusisha bidhaa za sigara, mvinyo, pombe kali, bia na aina zote za vileo wakati awamu ya pili ikihusisha bidhaa za vinywaji baridi, maji, juisi, CD na DVDs. “Kwa sasa tunatekeleza awamu ya kwanza ambapo wazalishaji na waingizaji wa bidhaa nchini kwa awamu hii ya kwanza walianza rasmi matumizi ya mfumo huu tangu tarehe 15 Januari, 2019,” alisema. Alisema hadi sasa jumla ya mitambo 44 katika viwanda 23 vya bidhaa za awamu ya kwanza imefungwa katika viwanda hivyo na inafanya kazi vizuri.Alitaja viwanda vilivyofungwa mitambo hiyo kuwa ni viwanda vyote vine vya sigara nchini, viwanda vyote saba vya bia nchini na viwanda vya mvinyo na pombe kali 12. Vile vile alisema waingizaji wa bidhaa nchini wapatao 14 wameshajiunga na mfumo huo na wanautumia vizuri, huko wengine wakiendelea kujiunga. Alisema kwa upande wa ufungwaji wa mfumo huo kwa viwanda vya bidhaa za awamu ya pili umekwishaanza na hadi sasa mitambo 45 katika viwanda 19 vya vinywaji baridi imefungwa na tarehe rasmi ya kuanza kutumika mfumo huo kwa bidhaa za vinywaji baridi ni Mei mosi, mwaka huu.Alisema TRA imefanikiwa kukusanya ushuru wa bidhaa katika bidhaa za awamu ya kwanza zinazozalishwa ndani ya nchi kiasi cha Sh bilioni 42.8 kwa mwezi Machi mwaka huu baada ya utekelezaji wa mfumo huo mpya. Alisema makusanyo hayo ni sawa na Sh bilioni 3.5 au ukuaji wa asilimia 9 ikilinganishwa na kiasi cha Sh bilioni 39.3 kilichokusanywa kipindi kama hicho mwaka uliopita. Alitoa mfano wa mzalishaji wa pombe kali aliyekuwa analipa ushuru wa bidhaa kati ya Sh milioni 140 hadi Sh milioni 160 kwa mwezi lakini baada ya mfumo huo amelipa Sh milioni 274."
23432f8e81eae4e9d012a18339e19ab9076f72b2," BARAZA la Taifa la Uhifadhi na Usimamizi wa Mazingira (NEMC), limejipanga katika kuboresha mazingira katika ukanda wa Bahari ya Hindi ili kwenda sambamba na malengo ya Kituo cha Mazingira Kimataifa (GEF).Akizungumza jijini Dar es Salaam jana wakati wa warsha ya kujadili Uhuishaji wa Sera Kukabiliana na Mazingira ya Bahari (WIO LME SAPPHIRE) iliyoandaliwa na Programu ya Mazingira ya Umoja wa Mataifa (UNEP) na kuwakutanisha wadau wa sekta za umma na binafsi, Mwenyekiti wa NEMC, Profesa Esnati Chaggu alisema programu italeta mafanikio katika usimamizi wa mazingira baharini.“Programu hii itakuwa na tija kubwa kwa Taifa katika kuilinda bahari na viumbe vilivyomo, lakini muhimu zaidi kwa watu wote wanaoendesha shughuli zao za uchumi kupitia Bahari ya Hindi,” alisema Profesa Chaggu.Aliongeza kuwa uboreshaji wa sera utasaidia kuongeza thamani ya mazao, yanatokanayo na bahari, hivyo kuinua uchumi kwa wananchi wa maeneo ya ukanda wa pwani na taifa kwa ujumla.“Tuwashukuru wenzetu wa UNEP kwa kuleta mradi huu ambao utasaidia kuongeza thamani ya mazao ya bahari na hivyo kuwa na soko la uhakika ndani na nje ya nchi kwa kuwa mradi utahakikisha mazingira ya bahari yanakuwa salama,” alisema.Meneja wa mradi huo kutoka UNEP, Beyene Sinikinesh aliyataja mambo manne muhimu katika utekelezaji wa mradi huo, ambayo yataiweka Tanzania na mataifa yaliyopo magharibi mwa Bahari ya Hindi katika nafasi nzuri ya kuongeza thamani ya mazao ya baharini.“Mradi huu unatekelezwa katika nchi tisa na umejikita katika kusaidia mabadiliko ya sera, kupunguza changamoto kupitia ushiriki wa jamii katika usimamizi wa rasilimali endelevu, kupunguza changamoto zilizopo sekta binafsi na kuzijengea taasisi na jamii uwezo ili kuongeza thamani ya mazao na sughuli zingine baharini,” alisema.Mratibu wa mradi huo katika NEMC, Rose Mtui alisema mradi huu utasaidia kuinua uchumi kwa jamii mbali mbali zinazotegemea uchumi wake kupitia bahari. “Utekelezaji wa mradi huu utakuwa na faida kubwa kwani utabadilisha changamoto nyingi na kluwa fursa hivyo kuongeza mapato kwa jamii zinazotegemea bahari kama kitega uchumi, lakini kwa kuyatunza mazingira ya bahari kutaongeza thamani ya mazao ya baharini na hivyo kuwa na uhakika wa soko,” alisema Mtui"
234503eb2811a7bd940e16cb63e858165b824b02," Timu hiyo ilifanya vibaya katika mzunguko wa kwanza wa ligi hiyo.Kauli hiyo ya Nsanzurwimo inafuatia timu hiyo kupata pointi tano katika mechi tatu za ugenini kwa kuifunga Majimaji ya Songea na kutoka suluhu na Njombe Mji na Ndanda FC.Alisema alipowasili nchini alikuwa hajaielewa ligi na tayari alikuta timu ikiwa imesajili hivyo alikuwa na kazi ya kufahamu uwezo wa mchezaji mmojammoja na kutengeneza mfumo wake wa uchezaji huku ligi ikiwa inaendelea jambo lililochangia timu kutokuwa na matokeo mazuri.Alisema kuwa kwa sasa amewaelewa wachezaji wake na tayari ametengeneza kikosi cha ushindani ambapo kimeanza kuonesha matunda katika mechi tatu za ugenini walizocheza hadi sasa na kwamba ana imani watamaliza nafasi nzuri.Akiizungumzia ligi kwa ujumla, alisema ushindani ni mkubwa na hakuna timu yenye uhakika wa ushindi mpaka baada ya dakika tisini na kushauri waamuzi wajitahidi kusimamia sheria ili kutenda haki kwa timu zote bila kujali jina la timu au uenyeji wa timu.Kuporomoka kwa kiwango cha soka cha timu ya Mbeya City kunadaiwa kuchangiwa na sababu mbalimbali ikiwamo hali ngumu ya kiuchumi ya klabu pamoja na kutoungwa mkono na mashabiki wake ambao wamekuwa wakiwazomea wachezaji na benchi la ufundi kutokana na kutoridhishwa na matokeo."
2389fbac7e9352ec0de7cc8775f2efc4b4cf6b5a," KUELEKEA mchezo wa Kombe la Shirikisho unaochezwa leo katika Uwanja wa CCM Kirumba jijini hapa, makocha wa timu za Yanga na Pyramids FC wametambiana.Kocha Mkuu wa timu ya Pyramids FC, Sebastian Desabre amesema anaijua vizuri klabu ya Yanga SC, hivyo timu yake itapambana kuhakikisha inapata ushindi katika mchezo wa leo. Alisema ushindi ni muhimu kwao katika mchezo huo licha ya kuchezea ugenini kwani utawaweka vizuri kwa ajili ya ule wa marudiano utakaofanyika Misri mapema mwezi ujao. Kocha huyo wa zamani wa timu za Asec Mimosas, Club Recretivo de Libolo, JS Saoura na Wydad Athletic Club na timu ya taifa ya Uganda anasema watapambana kutokana na umuhimu wa mchezo huo ili kucheza makundi.Alisema kwa sasa lengo lao ni kuhakikisha wanashinda michezo yao yote miwili dhidi ya Yanga, wa leo wa ugenini na ule wa marudiano utakaofanyika kwao Misri.Alisema anaujua vyema mpira wa Afrika Mashariki hivyo timu yake haitasumbuka bali vijana wake watahakikisha wanaibuka na ushindi tu. Kwa upande wake, Kocha Mkuu wa timu ya Yanga SC, Mwinyi Zahera alisema timu yake imejipanga kuhakikisha inashinda mchezo huo. “Tumerekebisha safu yetu ya ushambuliaji naahidi tutatumia kila nafasi yetu tutakayoipata ili kushinda,” alisema Zahera. Alisema maandalizi yao kiujumla yako vizuri. Katika rekodi ya mchezo nane dhidi ya timu za nchini Misri, klabu ya Yanga haijawahi kushinda katika mechi za marudiano. Yanga imepoteza mara tano dhidi ya Al Ahly, pia imepoteza mara mbili dhidi ya timu ya Zamalek na mara moja dhidi ya Ismailia. Yanga SC itacheza mchezo wake wa marudiano nchini Misri katika jiji la Cairo, Novemba"
2396eedfb4b784c10e02b5ff30b30a67b2b43c8b," UHAKIKI wa mali za serikali uliofanywa na Msajili wa Hazina umesaidia kurejesha serikalini kampuni mbili na kuongeza hisa katika kampuni ya Airtel na UDART.Aidha, kampuni ambazo serikali ina hisa, taasisi na mashirika ya umma zimetoa gawio na mchango wa jumla ya Sh trilioni 1.05.Hayo yamebainishwa na Msajili wa Hazina, Athumani Mbuttuka wakati wa hafla ya kampuni, taasisi na mashirika ya umma 79 kukabidhi kwa Rais John Magufuli gawio na michango.Mbuttuka amesema katika kutekeleza maagizo ya rais, ofisi yake kwa kushirikiana na Wizara ya Fedha na Mipango wamefanya uhakiki wa mali za serikai katika mikoa 10, idadi ya mali 531 zilikuwa zimetambuliwa sambamba na uwepo kwa kampuni mbili ambazo zilikuwa hazijulikanani kama ni za serikali.Mbuttuka alizitaja kampuni hizo kuwa ni Songwe Water Company Limited ambayo serikali inamiliki kwa asilimia 100 na Liquid Storage Company Ltd ambayo serikali inamiliki kwa asilimia 40.Alitaja mali zingine zilizorejeshwa kuwa ni majengo 337, viwanja 140, mashamba 10, maghala 41.Mbuttuka alisema pia hadi kufikia Juni 30, mwaka huu, ofisi yake imerejesha viwanda 31vilivyothibitika kutofanya ndege yetu Canada kazi na taratibu za kisheria zinaendelea katika hatua mbalimbali.Kuhusu ongezeko la hisa, alisema wamefanya mazungumzo na Kampuni ya simu ya Airtel Tanzania kutoka asilimia 40 hadi kufikia asilimia 49 na Kampuni ya Usafirishaji Jiji la Dar es Salaam, UDART kutoka asilimia 49 hadi kufikia asilimia 85.Alisema kumekuwapo na ongezeko la mapato ukilinganisha na mwaka uliopita kulikochangiwa na kuimarisha makusanyo, kupunguza matumizi yasiyo na tija, ukusanyaji wa maduhuli kwa mfumo wa kieletroniki, udhibiti wa matumizi na kuongeza usimamizi wa mashirika ya umma na kampuni zinazomilikiwa kwa hisa chache na serikali.Alisema kampuni na mashirika 40 kati ya 81 yaliyopaswa kutoa gawio yameshindwa kutokana na kujiendesha kwa hasara au kuwa na mtaji mdogo.Akizungumza urekebishaji wa mashirika na kampuni yanayosimamiwa na Ofisi ya Msajii wa Hazina, Mbuttuka alisema hadi kufikia Juni mwaka huu, mashirika 15 yaliunganishwa na kuwa mashirika sita na shirika moja lilitenganishwa na kuwa mashirika mawili.Alisema Ofisi ya Msajili wa Hazina, Wizara yaFedha na Mipango pamoja na ESRF inaendelea kufanya tathmini ya kina kwa mashirika yote ya biashara kwa lengo la kubaini hatua stahiki za kuchukua ili kuboresha utendaji kazi wake.Aidha, alisema pamoja na mafanikio hayo bado wanakabiliwa na changamoto ambazo zikipata ufumbuzi inaweza kuboresha zaidi ukusanyaji wa mapato.Alizitaja baadhi ya changamoto hizo kuwa ni mfumo hafifu wa TEHAMA wa utoaji taarifa na ufuatiliaji, changamoto za Sheria ya Msajili wa Hazina, ongezeko la mahitaji ya watumishi wenye utaalamu na uzoefu wa kazi, na kukosekana kwa Mfuko wa Fedha za Uwekezaji.Taasisi zilitoa gawio na michango ni TPA, TCRA, NEMC, SMSI, TBA, TAWA, Temesa, TPRI, Bodi ya Sukari, Wakala wa Mbolea, Dawasa, TIRA, IFM, NIDA, TIA, TAA, Brela, FCC, Wakala wa Vipimo, OSHA, LATRA, Ewura, TCAA, TASAC, TMDA, TBS, Hifadhi ya Ngongoro, Tanapa, TFS, TPDC, TCRA, Bodi ya Michezo ya Kubahatisha.Nyingine ni NARCO, AICC, TANLAKE, UTT, TCC, NHC, KADCO, TPB, SUMA JKT, Kilombero Sugar, NMB, NBC, TIPPER, Puma Energy, Tanganyika Plantation, Sukari Moshi, CRDB, TANTRED, Stamico, Tanesco na ALAF."
241de8bd14a3c5059ba72e47c9c7d81256740add," SHIRIKA la Bima la Taifa (NIC) lina mpango wa kuzindua huduma ya bima ya kilimo katika Maonesho ya Kilimo ya Nanenane, jambo litakalosaidia kuwaondoa wakulima katika kulima kwa mazoea.Kaimu Mkurugenzi wa Masoko na Huduma kwa Wateja wa NIC, Elisante Maleko alisem hayo Dar es Salaam jana wakati akizungumza kwa niaba ya Mkurugenzi Mkuu, Sam Kamanga kuhusu mafanikio mbalimbali yaliyopatikana kwa kipindi cha uongozi wa awamu ya tano.Kuhusu bima ya kilimo alisema serikali imejipambanua katika kutekeleza dhana ya uchumi wa kati ambao ni wa viwanda na ili kufikia suala hilo ni muhimu uzalishaji wa bidhaa za viwanda ukaimarishwa na kuboreshwa.Alisema awali wakulima walilima kwa mazoea na kwa mpango huo NIC itatoa huduma za bima katika sekta hiyo na kwamba yatokeapo majanga yoyote kama ya moto au wadudu, waweze kuhudumiwa na kuwa chini ya mpango huo, wanahamasisha vijana kujikita zaidi katika kilimo, eneo ambalo asilimia kubwa ya Watanzania wanalitumia kwa ajili ya kuzalisha bidhaa mbalimbali.“Muitikio wa wakulima kuingia katika huduma hii ya bima ni mkubwa, wengi wameonesha nia na kuisubiri kwa hamu iweze kuanza,” alisema Kamanga na kuongeza kuwa NIC inaendelea kutoa elimu ya bima hata hadi katika vijiji mbalimbali.Aidha alisema shirika lina mpango wa kutoa huduma bora zaidi na baada ya mwaka mmoja litafungua ofisi katika nchi za JUmuiya ya Afrika Mashariki na kuhudumia nchi hizo.Maleko alisema kutokana na huduma mbalimbali ambazo wamekuwa wakizitoa NIC imekuwa ya nne katika soko la hisa Tanzanzani kwa huduma za bima kutoka namba 11 mwaka juzi, 2017.Alisema NIC imekuwa ikihudumia kwa kutoa kinga kwa miradi mikubwa ya serikali ikiwemo ya reli ndege na hata katika miradi ya gesi jambo linaloifanya kuendelea kuwa taasisi bora yenye kutoa huduma nzuri kwa wateja.Kuhusu eneo la Teknolojia ya Habari na Mawasiliano (Tehama) alisema wamefanikiwa kuunganishwa jambo linalosaidia utoaji wa huduma kufanyika kwa muda mfupi ukizingatia wakati na kwa uhakika huku wakitarajia kuzindua huduma kwa njia ya simu ili kuwafikia wananchi.Kadhalika alisema ndani ya kipindi hicho wameweza kulipa madai ya wateja wao kwa wakati kwa bima zote za maisha na ajali na pia wamejikita kutoa msaada kwa jamii ikiwemo ya miundombinu ya elimu na afya."
24951db6a078339cfc92582044799ca6e960669f," KOCHA wa timu ya Soka ya Tanzania, Taifa Stars, Etienne Ndayiragije amesema watu wamekuwa na matokeo mfukoni na ndio maana wamekuwa wakimtupia lawama nahodha wa timu hiyo, Mbwana Samatta.Wadau mbalimbali wa soka walimtupia lawama Samatta wakidai kuwa nahodha huyo wa timu ya taifa hakujituma wakati wa mchezo dhidi ya Libya uliofanyika nchini Tunisia wa kufuzu kwa Michuano ya Mataifa ya Afrika, Afcon 2021 Cameroon.Taifa Stars licha ya kuwa mbele kwa bao 1-0 lakini ilijikuta ikifungwa mabao 2-1 na Libya na kuzua mjadala mrefu kuhusu kiwango cha mchezaji huyo, ambaye kwa sasa anang’ara na klabu yake ya Genk ya Ubelgiji.Alisema mchango anaoutoa kwa timu ya taifa ni mkubwa, lakini watu wanashindwa kuelewa, kwani wengi huwa na matokeo yao mfukoni na ndio maana wamekuwa wakitupa lawama kwa mchezaji huyo.Alisema Watanzania wanapaswa kujua wachezaji anaocheza nao Genk ni tofauti kabisa na anaokutana nao kwenye timu ya taifa, hivyo yeye ni binadamu anakuja katika timu hivyo wanahitaji kushirikiana kutafuta matokeo.Ndayiragije ambaye ni raia wa Burundi aliongeza kwamba timu za Afrika ni tofauti na Ulaya, kwani timu za Afrika zinapocheza dhidi ya Tanzania zimekuwa zikimkamia sana mchezaji huyo, tofauti na zile za Ulaya.Ndayiragije alisisitiza kusema kuwa kamwe haitatokea Samatta kucheza kwa ubora kama anavyocheza Ulaya kwani mazingira ya timu ni tofauti na hata wachezaji anaocheza nao ni tofauti kabisa."
251bd51aa700823c7d36d58b331cdc110a1701f6," Mshindi wa kwanza wa bajaji yenye thamani ya Sh milioni 4.5ni Dk Nyagosya Range,ambaye ni mtafiti wa magonjwa ya binadamu mwenye akaunti katika Tawi la Muhimbili jijini hapo.Pikipiki ya kwanza yenye thamani ya Sh milioni mbili ilichukuliwa naChristopher Kingo kutoka Karatu, Mkoa wa Manyara.Mwingine aliyepata pikipiki niStella Kivuyo wa Dar es Salam.Akitangaza washindi hao, Kaimu Mkuu wa Kitengo cha Masoko na Mawasiliano cha benki hiyo, Rukia Mtingwa alisema lengo kuu la promosheni ni kuhamasisha Watanzania kuwa na utamaduni wa kujiwekea akiba.Ili kujiunga na promosheni ya Weka Upewe, mteja anatakiwa kufungua Akaunti ya Malengo kwa kima cha chini cha Sh 50,000 na bila kutoa fedha hadi itimie miezi 12."
25222836d355cefbeb28dce0331b511c5504d970," WAZIRI MKUU, Kassim Majaliwa ameiagiza Wizara ya Viwanda, Biashara na Uwekezaji ikishirikiana na Ofi si ya Waziri Mkuu, Kazi na Ajira, ifanye ukaguzi wa vyoo na mifumo ya kutiririsha maji katika viwanda vyote nchini na vile vitakavyobainika kuwa na makosa, hatua kali zichukuliwe dhidi yake.Aliwaagiza pia maofisa afya na mazingira katika mikoa yote nchini badala ya kung’ang’ania kwenye maeneo ya hoteli, mabucha na migahawa, waende kwa jamii na kutoa elimu ya matumizi bora ya vyoo pamoja na umuhimu wa usafi wa mazingira, hivyo watakuwa wameiepusha jamii kuambukizwa maradhi.Alitoa agizo hilo jana katika kilele cha Maadhimisho ya Wiki ya Usafi wa Mazingira Kitaifa na Mkutano wa Maofisa Afya wa Mikoa, Halmashauri na Wadau wa Afya Mazingira Tanzania, jijini Dodoma.Alisema viwanda vina jukumu la kutunza afya za wafanyakazi wake kwa kufuata taratibu na sheria za afya kazini. “Ni jukumu la kila kiwanda kudhibiti uchafuzi wa hewa ili kukabiliana na mabadiliko ya tabia nchi,” alisema na kuongeza madhara ya mabadiliko ya tabia nchi yameanza kushuhudiwa nchini na endapo jitihada za makusudi zisipochukuliwa, ipo hatari ya kufifisha matarajio ya kesho na kesho ya watoto.Kufuatia hatua hiyo, Waziri Mkuu, Majaliwa alitoa rai kwa wakuu wote wa mikoa, wilaya, wakurugenzi watendaji wa halmashauri na maofisa watendaji wa kata, mitaa na vijiji wasimamie vizuri suala hilo.“Hakikisheni lengo la kila kaya nchini kupata choo bora kabla ya Desemba 31, 2018 linafikiwa. Waziri mwenye dhamana, tambua baada ya tarehe husika kupita nitahitaji kupata taarifa kuhusu utekelezaji wa agizo hilo kutoka kwa kila mkoa na halmashauri nchini,” alisema Waziri Mkuu, Majaliwa akisisitiza.Majaliwa alisema ameelezwa hadi Septemba 30, 2018 kaya zenye vyoo bora zimefikia asilimia 51.4 kutoka asilimia 46.6 Julai, 2017 na zisizokuwa na vyoo zimepungua kutoka asilimia 5.4 hadi asilimia 3.8.Alisema wakizidisha kasi katika utoaji elimu, usimamizi wa sheria na kuongeza ufuatiliaji, kaya zote zitakuwa na vyoo bora ndani ya muda mfupi. “Nimedokezwa hapa Halmashauri ya Wilaya ya Njombe wamefanikiwa kwa kiasi kikubwa katika hilo.Sasa nitashangaa sana kwa nini wengine mshindwe? Sambamba na suala hilo la ujenzi na matumizi ya vyoo bora katika kaya, pia Waziri Mkuu, Majaliwa alisisitiza uwepo wa huduma za vyoo bora kwa taasisi zote za umma na binafsi nchini.“Ninaagiza shule zote, vituo vyote vya tiba, vituo vya abiria, masoko na nyumba zote za ibada ziwe na miundombinu bora ya vyoo na sehemu za kunawa mikono,” alisema. Aliagiza Wakurugenzi Watendaji wa Halmashauri wahakikishe maeneo hayo yana huduma hizo muhimu kabla ya Aprili 30, 2019 ili kuondokana na aibu ya kukosa miundombinu ya usafi katika taasisi zao.Katika hatua nyingine, Waziri Mkuu aliionya jamii dhidi ya tabia ya kuchimba dawa wakati wa safari. “Tabia hii imeota mizizi, imekuwa desturi ya baadhi ya watu licha ya Serikali na sekta binafsi kuweka huduma za vyoo stendi za mabasi, vituo vya kuuzia mafuta, na hoteli zinazotumiwa na wasafiri,” alisema.Alisema haiingii akilini kuona basi la abiria linasimama porini ili watu wajisaidie wakati muda mfupi uliopita basi hilo lilisimama kwenye kituo kikubwa cha abiria au sehemu zinazotoa huduma ya chakula.“Kudhibiti hali hii, ninaagiza Wizara inayohusika na afya kushirikiana na Ofisi ya Rais, Tawala za Mikoa na Serikali za Mitaa, Wizara ya Mambo ya Ndani ya Nchi kupitia Kikosi cha Usalama Barabarani, SUMATRA na TABOA kuandaa mikakati ya kuondokana na tabia hii hatarishi kiafya,” alisema.Aliwaagiza maofisa afya ya mazingira nchini watekeleze wajibu wao kwa kuwachukulia hatua za kisheria madereva na makondakta wote watakaobainika kusimamisha magari porini kwa lengo la kuchimba dawa."
25310ef53a4af995ebd5cd6ebf505eb496bd1f82," WATU waliokufa kutokana na mvua zinazoendelea kunyesha mkoani Rukwa, imefi kiwa wanne huku watu 2,175 wakiwa hawana makazi baada ya nyumba zao zipatazo 408 na taasisi mbili kuharibiwa vibaya.Waliokufa ni Elizabeth Manamba (85), mkazi wa Kijiji cha Kipeta, Bonde la Ziwa Rukwa wilayani Sumbawanga; mtoto mwenye umri wa miaka nane wa Kijiji cha Tunko wilayani Sumbawanga, na watoto wawili wa Kijiji cha Matala, Laiton Kalindo (10) aliyekuwa akisoma Shule ya Msingi Matala wilayani Nkasi na Mathias Anselimu (8).Mbali ya hayo, watu wapatao 57 wamejeruhiwa huku paa za Shule ya Sekondari Kipeta zimeizuliwa zote. Mvua ya mawe aliyoambatana na upepo mkali ilinyesha Desemba 9, usiku kucha hadi kufikia Desemba 13, mwaka huu na kubomoa nyumba 408 katika vijiji sita, vikiwamo nyumba 336 katika vijiji vya Kipeta na Kilyamatundu katika Bonde la Ziwa Rukwa, na Muze 25.Katika Kijiji cha Mpwapwa kilichopo katika Uwanda wa Ufipa ya Juu wilayani Sumbawanga nyumba 13, Kijiji cha Milanzi Manispaa ya Sumbawanga nyumba 22 na Kijiji cha Matala wilayani Nkasi nyumba 13. Mratibu Mkuu, Kitengo cha Maafa Ofisi ya Waziri Mkuu, Edgar Senga alitoa msaada wa mikeka 700, ndoo 700 vyandarua vya watoto 700, mablanketi ya watoto 400 kwa waathirika wa vijiji vya Kilyamatundu na Kipeta.Aidha, Mkuu wa Wilaya ya Sumbawanga, Dk Halfany Haule alisema ofisi yake imetoa msaada wa kilo 1,700 za unga ambazo kila familia katika vijiji hivyo viwili zilizoathirika na mvua hiyo itapata kilo tano.Aliongeza kuwa tathmini ya awali iliyofanywa katika Shule ya Sekondari Kipeta imebainisha kuwa zaidi ya Sh milioni 100 zinahitajika kuikarabati. Kwa upande wake, Ofisa Mtendaji Kata ya Mtenga, Ebron Mwafungo alilieleza gazeti hili kwa njia ya simu kuwa waathirika wa mvua katika Kijiji cha Matala wanahitaji msaada wa hali na mali baada ya nyumba zao 13 kubomolewa na mvua iliyoambatana na upepo mkali ulioezua paa la Kanisa la TAG."
258ac68db6c7767d8e8ba2c49921e2c329aa0f88," KOCHA Mkuu wa Ndanda Halid Adam amelalamikia upungufu wa wachezaji kwenye benchi la ufundi ni sababu inayofanya timu hiyo kuendelea kupata sare kwenye michezo ya Ligi Kuu Bara.Kauli hiyo ameitoa juzi baada ya timu yake kutoka suluhu na Tanzania Prisons katika uwanja wao wa nyumbani wa Nangwanda Sijaona Mtwara. Akizungumza baada ya kumalizika kwa pambano hilo Adam alisema timu hiyo haina kikosi kipana hivyo katika mchezo huo alishindwa kufanya mabadiliko kutokana na na upungufu wa wachezaji waliokuwa kwenye benchi la Ufundi.“Toka nimefika katika kikosi hiki wachezaji wengi bado hawajaripoti kwenye kikosi ninaupungufu wa wachezaji kama unavyoona mchezaji ameingia uwanjani akiwa na majeruhi wakati mpira unaendelea niliona makosa hasa sehemu ya ushambuliaji lakini sikuwa na mchezaji mbadala wa kuziba nafasi hiyo kwenye benchi.”Adam aliwapongeza wachezaji waliocheza katika mchezo huo kwa kupambana hadi mwisho licha kuwa na upungufu kwenye kikosi na kuibuka na pointi moja katika mchezo huo ulitawaliwa kwa kiasi kikubwa na wapinzani wao. Kwa upande wake Kocha msaidizi wa kikosi cha Prisons Ismail Ado alisema kikosi chake kilicheza vizuri lakini changamoto iliyowakabili na kuwafanya wasiibuke na ushindi ni hali ya hewa kuwa na jua kali pamoja na joto kali.“Lengo letu lilikuwa ni kuibuka na pointi tatu muhimu katika mchezo wetu wa leo (juzi) lakini tumetoka sare tunamshukuru Mungu kwa hiki tulichokipata tunajipanga kwa mchezo ujao,” alisema.Kwa upande wake mchezaji wa Ndanda aliyekuwa nyota wa mchezo huo Bakari Majogoro aliwaasa mashabiki wa timu hiyo kuendelea kuiunga mkono kwani bado ina nafasi ya kufanya vizuri. “Wasife moyo waendelee kuisapoti timu yao wanajua hali halisi ya timu yao,nafasi bado ipo na sisi kama wachezaji tutapambana hadi mwisho ili kuifanyia makubwa timu hii ya Ndanda,” alisema.Kwa matokeo hayo Ndanda imefikisha pointi 15 na kushika nafasi ya 16 katika msimamo wa ligi wakati Prisons ikifikisha pointi 11 katika nafasi ya 18 kwenye msimamo huo wa ligi yenye timu 20."
25c7ddcde232773eeb3487aa8e6cf929750416b8," KATIBU Mkuu wa Chama Cha Mapinduzi (CCM), Dk Bashiru Ally ametoa rai kwa viongozi wa serikali pamoja na mahakama kuchukua hatua thabiti ya kutatua migogogoro ya familia, mirathi na ndoa.Dk Bashiru aliyasema hayo jana katika ofisi ya CCM mkoani Arusha wakati akisalimia wanachama waliokusanyika kumpokea na kumsalimia wakati akielekea wilayani Monduli katika sherehe za kimila.Dk Bashiru alitoa rai hiyo kutokana na kuwepo kwa tukio juzi ambapo familia saba zenye watu zaidi ya 30 katika Mtaa wa Olasiti Kati jijini Arusha, kukosa mahali pa kuishi kufuatia nyumba zao kubomolewa kwa amri ya mahakama kutokana na mgogoro wa ardhi uliokuwa ukiendelea baina ya wakazi hao na mmiliki wa eneo hilo, Mwanamkasi Ramadhani.Alisema ni vyema sasa mahakama, viongozi wa mila, dini, wazee wa ukoo na viongozi wa serikali kuhakikisha wanatatua migogoro ya kifamilia kwani miongoni mwa migogoro inayokithiri nchini ni pamoja na haki za wajane kudhulumiwa, haki za watoto pamoja na mirathi inayosababisha wanawake kukosa haki zao.Dk Bashiru alisema pia migogoro mingine ni ya ardhi, biashara na kodi kwani watu wanadhulumiwa, kufanyiwa udanganyifu, kutofuata sheria na kusisitiza lazima viongozi wa serikali na dini kuhakikisha wanatatua changamoto hizo.“Naomba mchukue hatua hasa katika kesi za migogoro ya familia na watoto wakati wa mirathi yao nasikitika kwa yaliyotokea juzi Olasiti naomba mchukue hatua hasa katika hili maana wanawake na watoto wanadhulumiwa sana haki zao, mahakama mlione hili,” alisema.Alikemea tabia ya viongozi kutaka watu wao kuchaguliwa katika chaguzi mbalimbali zinazokuja na kusisitiza wanachama wa CCM kuacha migogoro katika chaguzi na atakayeshindwa amuunge mkono aliyeshinda Dk Bashiru pia alimpongeza Rais John Magufuli pamoja na Rais Uhuru Kenyatta wa Kenya kwa kutambua kuwa Tanzania na Kenya ni ndugu na kusisitiza kwamba wananchi wa nchi hizi mbili wana haki ya kufanya biashara zao ili kuinua uchumi.Kuhusu uchaguzi wa serikali za mitaa, alitoa rai kwa wanachama kuhakikisha wanajisajili kupitia mfumo maalumu wa kieletroniki ili watambulike na kupata kadi kwa njia hiyo.Aliipongeza Wilaya ya Monduli kwa kusajili wanachama wengi zaidi kwa njia ya kieletroniki na kusisitiza kuwa Julai 18 mwaka huu Tume ya Taifa ya Uchaguzi (Nec) inaboresha Daftari la Wapigakura kwa kuanzia Mkoa wa Arusha na Kilimanjaro Awali Mkuu wa wilaya ya Arusha , Gabriel Daqqaro aliyetembelea na kujionea uharibifu huo alielezwa na wananchi hao kuwa nyumba zao zilivunjwa na kusababisha uharibifu mkubwa wa mali huku familia hizo wakiwemo watoto wadogo wasijue la kufanya."
260a4acadfa1c8e2a5b405b858b556fb841b39c2," TANZANIA ni miongoni mwa nchi chache duniani ambazo zimebarikiwa kuwa na maeneo mengi ya maji. Maji hayo ni muhimu katika shughuli za uvuvi zinazowapa wananchi ajira inayowawezesha kupata mahitaji yao mbalimbali zikiwamo huduma za afya, elimu, lishe na kipato kwa ajili ya shughuli mbalimbali za maendeleo.Maeneo hayo yanajumuisha eneo la maji baridi na maji bahari yenye chumvi. Maji baridi hujumuisha maziwa makuu matatu, ambayo ni Ziwa Victoria, Ziwa Tanganyika na Ziwa Nyasa. Pia, kwa mujibu wa takwimu rasmi, kuna maziwa ya kati na madogo yapatayo 45 na mito 29, mabwawa ya asili na ya kuchimbwa pamoja na maeneo oevu. Taarifa mbalimbali za utafiti zilizotolewa kwa vipindi tofauti zinaonesha kuwa, kiasi cha samaki kilichopo katika maziwa makubwa ni takriban tani milioni 2.9, huku Ziwa Victoria likiwa na tani milioni 2.45.Ziwa Tanganyika (tani 295,000) na Ziwa Nyasa (tani 168,000). Makala haya yanaangazia utajiri wa asili uliopo katika Ziwa Nyasa, kutokana na kuwa na aina nyingi za samaki kuliko maziwa mengine duniani kote. Ziwa Nyasa ni sehemu ya nchi tatu za Malawi, Msumbiji, na Tanzania. Ziwa hili linajulikana kwa majina tofauti katika kila nchi. Nchini Malawi, linaitwa Ziwa Malawi, nchini Msumbiji linaitwa Ziwa Niassa na nchini Tanzania linaitwa Ziwa Nyasa.Eneo la Ziwa Nyasa ni kilomita za mraba 29,600. Upana wake mkubwa ni kilomita za mraba 75 na kina kirefu zaidi ni mita 700. Ziwa liko mita 468 juu ya usawa wa bahari na urefu wa ziwa hili ni kilomita 580. Lipo katika ukanda wa Bonde Kuu la Ufa la Mashariki ya Afrika, ambalo ni muungano wa Tawi la Mashariki na Magharibi la mfumo wa Bonde la ufa la Mashariki ya Afrika.Kama yalivyo maziwa yaliyo katika Bonde la Ufa, mito mingi huingia ziwani. Ndivyo pia kuna mito kama Ruhuhu, Lufilyo, Mbaka, Kiwira, na Songwe kwa upande wa Tanzania inayoingia katika Ziwa Nyasa. Ni mto mmoja pekee unaotoka ziwani, Mto Shire.Hali kadhalika, upo mto mdogo wa Mwalalo (ukilinganisha na mito mingine) unaoingia ziwani, ambao chanzo chake na bonde lake dogo liko katika safu za Milima ya Livingstone. Safu za Milima ya Livingstone ni chanzo muhimu cha mito ambayo maji yake hatimaye huingia katika Ziwa Nyasa. Kuna changamoto kubwa ya kimazingira katika safu za milima hiyo, hasa uchomaji moto wakati wa kiangazi; kilimo kandokando ya vyanzo vya maji; ukataji miti katika misitu, na uwindaji haramu. Miteremko ya safu za milima hii ni mirefu na mikali na ni mpaka kati ya mikoa ya Mbeya na Njombe.Kwa mujibu wa tafiti mbalimbali na machapisho kadhaa, Ziwa Nyasa lina zaidi ya aina 1,000 ya samaki. Takwimu hizo zinalifanya ziwa hili kuwa na aina nyingi ya samaki kuliko maziwa mengine duniani kote. Utafiti huo kwa nyakati mbalimbalii unabainisha kuwa, kati ya samaki hao, aina 600 hawapatikani kokote isipokuwa katika Ziwa Nyasa pekee.Kwa mujibu wa chapisho linaloitwa ‘Salam kutoka Matema Beach’ la Profesa Mark Mwandosya, mkazi wa Matema na mvuvi maarufu, Abudile John Mwangalaba mwenye asili ya Kijiji cha Mbongo, Manda, wilayani Ludewa, anayataja majina ya samaki wanaopatikana kwa wingi Ziwa Nyasa.Hata hivyo anasema, japo samaki hawa wanapatikana kwa wingi, lakini ni kwa misimu tofauti. Samaki hao ni pamoja na Mbasa (Opsaridium microlepis), ambaye ni samaki maarufu kwa ladha yake na wingi wa mifupa na mafuta. Wenyeji wakimpika au kumkaanga mbasa hutapata shida kumla kwani huwezi ukatofautisha nyama na mifupa. Samaki mwingine ni Mbelele, ambaye hufanana na mbasa kwa ladha na wingi wa miiba midogo midogo. Pia kuna Mbagale, ambaye naye ni samaki mwenye ladha nzuri.Huyu ana mafuta kiasi, lakini mifupa ni kidogo zaidi ukilinganisha na wale wengine. Hata hivyo, wenyeji wa eneo hili wanasema kuwa ana nyongo kali inayohitaji uzoefu kuitoa, vinginevyo samaki huharibika. Aina nyingine ya samaki ni Ningu, ambaye anapatikana kwenye mito inayoingia ziwani. Kwa kawaida, samaki huyu hujificha kwenye mapango madogo chini ya maji ambako pia ni mazalia yake. Ana miba mingi na kichwa chake kina ladha nzuri sana. Pia yupo samaki aina ya Magege au Chambo, ambaye ni jamii ya Sato.Huyu hapatikani kokote isipokuwa Ziwa Nyasa na maziwa ya kreta za volcano ya Kingili na Kyungululu. Anajulikana kwa jina la kitaalamu la Oreochromis (Nyasalapia) lidole. Mantula au Njulila ni aina nyingine ya samaki ambao wana umbo dogo na hawazidi urefu wa nchi sita wakiwa wakubwa. Ngolokolo au Nkholokolo (Synodontis njassae) kama wanavyojulikana huko Malawi, anafanana na Ngosyolo (kambale wa ziwani), huyu ana miba mitatu nje ambayo ina sumu kali. Samaki anayejulikana kama kama Ngunga, au Mkunga, ni mrefu na mwembamba mithili ya nyoka.Ana mfupa mmoja tu mgongoni na hutengenezwa baada ya kukatwa kichwa na mkia. Samaki mwingine wa aina hii anajulikana kama Mbande. Ana mdomo mrefu na mazalia yake ni katika mito inayoingia ziwani. Mbuwe au Songole, ni jamii ya Mbande. Magugu ni samaki wa aina nyingine anayepatikana Ziwa Nyasa. Ni samaki weupe (wa kike) na samawati (wa kiume) anapatikana kando kando ya ziwa, kwenye mawe mengi. Mbufu naye ni aina ya samaki ambaye anapatikana pia katika Ziwa Nyasa, na hujulikana kwa jina lingine kama Kitoga.Huishi katika kina kirefu, chini kabisa ya maji kwenye matope. Samaki mwingine ni Nchochoma au Njelwa. Huishi kwenye kina cha kati. Samaki mwingine anaitwa Lyapwa. Ni mwembamba na mrefu wa wastani wa mita tatu. Ni jamii ya Mbande. Samaki mwingine ni Mwalukolombe. Huyu ana umbo kama Mantula na anakula macho ya samaki wakubwa. Itukulisi ni samaki mwingine katika Ziwa Nyasa mwenye mabaka meusi na huwa kwenye kina kifupi. Ni maarufu kwa kukwepa nyavu. Kaa hupatikana kwa wingi Ziwa Nyasa na hawaliwi na wenyeji.Ni waharibifu wa nyavu. Kwa mujibu wa Profesa Mwandosya, uvuvi katika Ziwa Nyasa bado ni wa kijima zaidi kuliko kibiashara, pamoja na kwamba samaki wa Ziwa Nyasa wana soko kubwa. Wavuvi hutumia mitumbwi midogo inayoendeshwa kwa makasia kutumia nguvu za misuli. Wanatumia nyavu ambazo huelea ndani ya maji baada ya kuwekewa nanga na chambo.Samaki wakubwa huvuliwa mchana kwa kutumia dagaa kama chambo. Pia Ziwa Nyasa ni maarufu sana kwa samaki wa mapambo wenye rangi za kila aina na zinazovutia, na wageni wengi huwatafuta samaki hao kwa ajili ya matankimaji yaliyotengenezwa kwa vioo kwa ajili ya maonesho (aquarium). 0685 666964 au bjhiluka@ yahoo.com"
26498a5987dbab32e9e3841a04434d9d6216f7e1," Akizungumza kuhusu ushirikiano huo Meneja Mkuu wa Tigo Diego Guiterrez alisema wateja wa Tigo wanaweza kutuma fedha kwenda Vodacom kwa tozo la kiwango kilekile kinachotozwa kwenda Tigo.“Lengo ni kuhakikisha kuwa tunawapatia huduma bora wateja wetu wanaotuma fedha kwenda Vodacom na hii imekuja ikiwa ni baada ya kuungana na Airtel na Zantel mwaka jana,” alisema Guiterrez.Alisema kuwa wateja wa Tigo wanaweza kutuma na kupokea fedha kati ya Tigo Pesa na Tigo Cash Rwanda yenye uwezo wa kubadilisha aina ya ankara moja kwa moja.Mkurugenzi wa Vodacom Tanzania Rene Meza alisema kuwa ushirikiano huo pia ni fursa kwa wateja wake kujiongezea wigo wa ufanyaji wa shughuli mbalimbali zinazohusisha utumaji wa fedha kwa njia ya simu katika ufanyaji wa biashara."
264fa2dc9c98b37c6db6f1f7c8b7f54fce27c993," BAADHI ya wazazi na walezi wa Kijiji cha Kitumbi wilayani Handeni, Tanga wameitaka serikali kufanya mabadiliko ya kanuni ya sheria ya wanaume wanaowapa mimba wanafunzi sambamba na wanawake waliohusika ili wote kwa pamoja watumikie kifungo kwa lengo la kumaliza tatizo.Wananchi hao walitoa kilio chao juzi mbele ya Mkuu wa Wilaya hiyo, Godwin Gondwe katika hafla ya ujenzi wa Shule ya Sekondari ya Kata ya Kitumbi, na kusema iwapo wahusika wote watafungwa tatizo hilo litakwisha. Wakizungumzia tatizo la mimba kwa wanafunzi, wananchi hao walisema kitendo cha wanaume kufungwa na wanafunzi wa kike kubaki nyumbani, kinaongeza ukubwa wa tatizo kwa sababu mwanafunzi anaweza kurubuniwa na kuharibu ushahidi na kumtoa mtuhumiwa rumande na mwishowe anakimbiwa.Mwajuma Abdallah mkazi wa kijiji hicho amesema kuwa kitendo cha kumkamata mtuhumiwa aliyempa mimba mwanafunzi na kumwachia aliyepachikwa ni kupoteza ushahidi badala yake wanatakiwa wote wakamatwe wawekwe ndani. Mkazi mwingine Jonathan Anthony alisema, “kitendo cha kuwakamata wote mtuhumiwa na mwanafunzi, kitawatia hofu watoto wa kike kutoa ushirikiano wa kisheria na kutokubali kurubiniwa kwa lengo la kuharibu ushahidi .”Kuhusu ujenzi wa Shule ya Sekondari kijijini hapo, wananchi walimpongeza Gondwe kwa kuwahamasisha kujenga shule hiyo kwani kijijini hapo hakujawahi kuwa na shule ya sekondari tangu nchi ipate Uhuru. “Ni jambo jema umetuhamasisha nasi tumepata hamasa na kuona umuhimu wa kuwa na shule karibu na makazi yetu ambayo itasaidia watoto wetu kusoma karibu badala ya kwenda mbali kutafuta elimu,” alisema Juma Ramadhani.Mkuu huyo wa wilaya, alisema lengo lake ni kuhakikisha anawashirikisha wananchi kwenye maendeleo yao ili lengo la ujenzi wa vyumba 62 vinavyohitajika wilayani humo vifikiwe. Alitoa agizo kwa wahandisi wa ujenzi wa ngazi zote wilayani humo kila mmoja kuhakikisha anashiriki kwenye eneo lake kusimamia kitaalamu majengo hayo ili wasijengwe chini ya viwango na hivyo kuzifanya nguvu za wananchi zisipotee bure.Pia aliwataka wawekezaji na wadau wa elimu waliopo ndani na nje ya wilaya hiyo kusaidia jitihada za wananchi kujenga madarasa hayo yanayotarajiwa kukamilika mapema Februari mwakani ili wanafunzi waweze kujiunga kidato cha kwanza na kupunguza msongamano. Ujenzi wa vyumba vya madarasa kwa kuwashirikisha wananchi unatarajia kuokoa fedha zaidi ya Sh milioni 800 ambazo zingetumika kwenye ujenzi huo."
267db0653386b9e84e4130fd216b57a77289b54d," TIMU ya Azam FC juzi ilijikuta ikipokea kipigo cha mabao 4-2 kutoka kwa KCCA katika mchezo wa kirafi ki uliochezwa kwenye Uwanja wa Lugogo mjini Kampala, Uganda.Kocha wa Azam FC, Hans Pluijm amesema walianza mchezo huo kwa kujipatia mabao mawili ya haraka yaliyofungwa na nahodha, Agrey Moris, kwa mkwaju wa penalti na Danny Lyanga.“Penalti ilitokana na mshambuliaji Danny Lyanga, kuangushwa ndani ya eneo la 18 na nahodha wa KCCA, Timothy Awany na bao la pili Lyanga alifunga kwa shuti akiunganisha pasi ya beki Bruce Kangwa,” alisema Pluijm.Alisema KCCA ilisawazisha mabao yote kupitia kwa Muzamiru Mutyaba dakika ya 16 na Awany dakika ya 45 na kufanya mchezo kwenda mapumziko kwa sare ya 2-2.Pluijm alisema kipindi cha pili walicheza mchezo wa kasi, lakini umakini wa washambuliaji uliwakosesha mabao ya wazi huku wa wapinzani wao wakitumia udhaifu huo kuongeza mabao mengine mawili katika kipindi cha pili na kuhitimisha ushindi wa 4-2 ambayo yalifungwa na Allan Kyambadde na Patrick Kaddu.Huo ulikuwa mchezo wa pili baada ya kucheza na URA na kumalizika kwa suluhu na leo itashuka tena dimbani kucheza na mabingwa wa zamani wa Uganda, Express FC."
2682e0c1a27de26e0649f196994225173d6323ba," Ofisa Lishe Mkoa wa Dar es Salaam, Janneth Mzava amesema, wanaume wanapaswa kubadili mfumo wa maisha na kupunguza msongo wa mawazo ili wawe na nguvu za kiume.“Tunapozungumzia upungufu wa nguvu za kiume tunamanisha kukosa uwezo wa kufanya kabisa tendo la ndoa, uume kusimama muda mfupi baada ya tendo kuanza unasinyaa, na kushindwa kufika mwisho ama kuwahi kufika kileleni,” amesema Mzava.“Suala hili ni mtambuka, linahitaji vyakula bora, wanaume wale makundi mchanganyiko ya chakula, wale mboga za majani kwa wingi, wanga, protein na pia wafanye mazoezi kuimarisha afya ya mbegu zao,” amesema.Mfamasia wa Wizara ya Afya, Maendeleo ya Jamii, Jinsia, Wazee na Watoto na mtaalamu wa afya ya jamii, Edgar Basheka amekaririwa akisema dawa zinazotumika ili kumpa mwanaume uwezo wa kujamiana zina madhara makubwa na husababisha mwili wa mtumiaji kukosa mwelekeo.Amesema kitendo cha vijana wa kiume kutumia dawa za kuongeza nguvu kunawanyima kujiamini wakiwa na wenza kwa kuhisi hawatamridhisha mpaka watakapotumia dawa hizo ndipo hali ya kujiamini inarejea.Basheka amesema, madhara ya kutumia dawa yasiyofuata utaratibu, mtumiaji anaweza kuongeza dozi au kupunguza hivyo kuchelewesha kupona kwa tatizo au kuleta madhara makubwa zaidi.Amesema kutumia dawa bila ya kufuata ushauri wa daktari, kunaongeza tatizo kwa kuwa dawa zinazotumika hazijafuata utaratibu, hakuna dawa isiyo na madhara.“Kutumia dawa kunaleta usugu mwilini, mgonjwa angeweza kutibiwa kwa sh 20,000 sasa atatibiwa kwa sh. 800,000 kutokana na kujiongezea tatizo, mgonjwa afike kituo cha Afya apate ushauri na maelekezo maalumu, nawashauri vijana waache kutumia dawa hizo waende vituo vya Afya kwa ushauri"", amesema.“Dawa hutolewa kwa kufuata umri na uzito, sasa unatumiaje dawa usiyojua, wengi wanatumia dawa kwa kutofuata utaratibu, unapoenda kwa mtaalamu anajua akikupa dawa anafahamu kuna madhara unayapata ya muda mfupi lakini tatizo lako kubwa linapona, hivyo ni vyema waache kufanya hivyo”, amesisitiza.Daktari wa magonjwa ya wanawake Hospitali ya Rufaa ya Mwananyamala, Fabia Tumai amesema vijana hawajiamini ndio maana wanatumia dawa za kukuza maumbile ya uume wao.Utafiti wa mwaka 2015 wa chuo kimoja London uliangalia urefu na upana wa uume kwa wanaume zaidi ya 15,000 duniani kote.Kitaalamu uume unapaswa kuwa na inchi 5.1, sentimita 13 wakati unaposimama. Utafiti huo ulionyesha ni asilimia tano ya wanaume ndio wana uume wa urefu wa zaidi ya inchi 6.3, asilimia 0.14 wana uume mdogo kuliko kawaida, wa urefu wa chini ya inchi tatu ukisimama.Kuhusu mzingo wa uume, ukubwa kwa mzunguko ambacho ni kipimo cha kukadiria upana wake, kiwango cha kawaida ni inchi 3.6 sawa na sentimita tisa ukiwa haujasimama na inchi 4.6 ukisimama."
2683a7feb3b17d27344244cb210cd148d35223f0," MKUU wa Mkoa wa Dar es Salaam, Paul Makonda amezindua jezi mpya ambazo zitatumiwa na timu ya soka ya Taifa, Taifa Stars katika Mashindano ya Mataifa ya Afrika (Afcon 2019).Akizundua jezi hizo Dar es Salaam jana, Makonda aliwaonya wale wenye tabia ya kutengeneza jezi feki za Taifa Stars na kuziuza, kuwa watachukuliwa hatua kali za kisheria. Haflaya uzinduzi huo iliyofanyika kwenye Hoteli ya Serena na kuhudhuriwa na watu mbalimbali, wakiwemo viongozi wa Shirikisho la Soka Tanzania (TFF).Makonda alisema kuna watu wana tabia ya kutengeneza jezi feki na kuziuza kiholela, hivyo wasijaribu kufanya hivyo katika jezi za Taifa Stars, kwani watachukulia hatua kali. Jezi za nyumbani za Taifa Stars zina rangi ya bluu wakati zile za ugenini zina rangi ya njano, huku zikiwa na picha ya twiga sehemu ya chini ya jezi hiyo upande wa kulia. Makonda alisema kuwa makampuni 40 kati ya 100 yameichangia Stars Sh milioni 400 baada ya kila moja kutoa kiasi cha Sh milioni 10 na kuyaomba makampuni mengine kujitokeza kuendelea kuichangia timu hiyo.Mkuu huyo wa mkoa ambaye ni mjumbe wa Kamati ya Kusaidia Stars ishinde alipewa jezi 100 kwa ajili ya kuwagawia wajumbe wa kamati hiyo pamoja na watu wengine. Aidha, Stars ambayo tayari iko Misri ikijiandaa na Mashindano ya Mataifa ya Afrika na leo itajipima nguvu dhidi ya wenyeji Misri, kwa mara ya kwanza itavaa jezi za ugenini, ambazo watatumia katika mashindano hayo ya Afcon 2019.Rais wa TFF, Wallace Karia alisema kuwa jezi hizo ndizo rasmi za Taifa Stars na zitatumika kwa timu zote za taifa kuanzia ile ya wakubwa, vijana na ile ya wanawake (Twiga Stars). Alisema jezi hizo zitauzwa katika maduka maalumu na zitasaidia kuongeza mapato ya Serikali."
268b71f045246efde4ea467a4ccfcea2c2804b51," Akizungumza wakati wa hafla ya uzinduzi wa duka hilo, Ofisa Mtendaji Mkuu wa Mauzo na Usambazaji wa Vodacom, Keith Tukei amesema kuwa uzinduzi wa duka hilo ni mwendelezo wa juhudi za kampuni kusogeza huduma karibu kwa wateja.“Vodacom kwetu wateja ni wafalme na siku zote tumekuwa tukisikiliza maoni yao na ndio maana tumeona kuna umuhimu wa kufungua duka eneo hili ili kuwarahishia wakazi wa ubungo kupata huduma zetu kwa urahisi bila kusumbuka kuzifuata mbali,” alisema.Aliongeza kuwa duka hilo mbali na kuuza simu za kila aina kwa gharama nafuu, pia linatoa huduma mbalimbali kwa wateja ikiwemo huduma ya kutuma na kupokea fedha ya M-Pesa.Kwa upande wake Mkuu wa Kitengo cha huduma kwa wateja wa rejareja, Brigita Stephen alisema katika kuadhimisha wiki ya huduma kwa wateja kampuni itakuwa na matukio mbalimbali ya kuwa karibu na wateja kwa kufungua maduka na wafanyakazi wa Vodacom kusikiliza maoni ya wateja ili kuboresha huduma zaidi."
2691ac6f3a6e113168f145237d836b60df881924," Alitoa kauli hiyo mwishoni mwa wiki wakati akizungumza na wananchi kwenye mkutano wa hadhara uliofanyika kwenye Uwanja wa Michezo wa Mponde muda mfupi baada ya Kiwanda cha kuchakata Chai cha Mponde kufunguliwa rasmi na Msajili wa Hazina, Lawrence Mafuru kutokana na mgogoro baina ya wakulima na mwekezaji.Kufunguliwa kwa kiwanda hicho kumekuja baada ya serikali kuvunja rasmi mkataba wake wa uuzwaji wa kiwanda hicho kwa mwekezaji Umoja wa Wakulima wa Chai Lushoto na Korogwe (UTEGA), kutokana na kushindwa kutimiza masharti yaliyosababisha mgogoro hadi wananchi kukifunga kwa takribani miaka miwili.January alisema kutokana na wananchi kuvumilia kwa muda huo wote wa mgogoro na kushindwa kuuza chai hiyo kiwandani, idadi kubwa kati yao walikata tamaa na kuamua kuyatelekeza mashamba yao kwa kujaribu kulima mazao mengine ikiwemo mahindi.“Tunaishukuru serikali kwa kuingilia kati na kuleta suluhu ya mgogoro huu sasa tunatarajia muda si mrefu chai itaanza kuchakatwa tena hapa kiwandani lakini changamoto itakayotukabili ni uhakika wa kukidhi mahitaji ya kiwanda,” alisema January ambaye pia ni Waziri wa Nchi, Ofisi ya Makamu wa Rais (Mazingira na Muungano).Kwa upande wake, Mkuu wa Mkoa wa Tanga, Mwantumu Mahiza aliwataka wananchi hao kulima chai kwa wingi ili kuiwezesha serikali kufikia lengo ililokusudia kupitia kiwanda hicho cha Mponde. Halmashauri ya Bumbuli ina wakulima zaidi ya 6,000 ambao wanategemea zaidi shughuli za kilimo cha chai pekee katika kujipatia kipato cha kila siku."
26b702a06ae1e864430330d015aaaa35f21d4eeb," RAIS John Magufuli amesema Jeshi la Polisi na vyombo vingine vya ulinzi na usalama vinafanya kazi nzuri kwa nidhamu na weledi katika kuhakikisha nchi ina amani na utulivu.Aliyasema hayo jana wakati akifunga mafunzo ya Uofisa na Ukaguzi Msaidizi wa Polisi yaliyofanyika kwenye Chuo cha Taaluma ya Polisi kilichopo Kurasini jijini Dar es Salaam.Awali, Mkuu wa chuo hicho, Anthony Rutashurubugukwa alimweleza Rais Magufuli kuwa jumla ya askari 513 wamehitimu mafunzo hayo na wengine watatu walifariki dunia wakati wakiendelea na mafunzo. Rutashurubugukwa alisema miongoni mwa askari hao 513, waliohitimu mafunzo ya Uofisa walikuwa 120 na miongoni mwao askari wa kike 14 na askari wa kiume 106, na kwa upande wa Ukaguzi Msaidizi waliohitimu ni askari 393 na miongoni mwao askari wa kike 60 na askari wa kiume 333.Rais Magufuli ambaye alikuwa mgeni rasmi kwenye mahafali hayo, aliwaeleza Polisi na askari wengine kuwa anatambua kazi nzuri wanayoifanya katika kulinda amani na usalama wa nchi na kuwataka wasivunjike moyo kwa kuwa yuko pamoja nao. Alisema dhamira ya serikali yake ni kuhakikisha Jeshi la Polisi na majeshi mengine yanatimiza kazi zake kwa kuzingatia weledi.Aliyapongeza majeshi yote kwa kufanya kazi kwa ushirikiano na kuheshimiana wakiongozwa na kiongozi wao Mkuu wa Majeshi, Jenerali Venance Mabeyo. “Changamoto iliyopo sasa ni kubadilika kwa aina ya uhalifu kutokana na maendeleo ya sayansi na teknolojia.Maendeleo haya yameleta aina mpya ya uhalifu kama vile wizi wa mtandao, utakatishaji fedha na madawa ya kulevya, hivyo Jeshi la Polisi na vyombo vingine hamna budi nanyi kutafuta mbinu mpya za kukabiliana nayo,” alieleza Rais Magufuli ambaye ni Amiri Jeshi Mkuu wa Majeshi ya Ulinzi na Usalama nchini. Aidha, alisema pamoja na kazi nzuri, lakini ndani ya Jeshi la Polisi bado kuna baadhi ya askari wameshindwa kufanya kazi zao kwa weledi na kujituma.Alisema askari hao wamekuwa wakiwabimbikia wananchi kesi pamoja na kujihusisha na vitendo vya rushwa. Kutokana na vitendo hivyo, aliiagiza Wizara ya Mambo ya Ndani ya Nchi na Mkuu wa Jeshi la Polisi, Simon Sirro kuchukua hatua dhidi ya askari hao kwa kuwa vitendo vyao siyo tu kwamba vinalichafua jeshi, bali pia serikali.Rais Magufuli aliwapongeza wahitimu wote na kuwakumbusha kuwa elimu siyo cheti tu, bali ni pamoja na kutumia maarifa yao katika kuboresha utendaji kazi wao. “Wengine mkitoka hapa mtaenda kupangiwa majukumu makubwa, mkaoneshe utofauti na mlivyokuwa kabla na baada ya kuhitimu mafunzo haya; mkafanye kazi kwa weledi, mkawasimamie vizuri askari walio chini yenu pamoja na kuwahudumia wananchi vizuri,” alieleza Rais Magufuli.Aliongeza, “Nitasikitika sana nikisikia mnawanyanyasa askari wa chini yenu, kujihusisha na rushwa, kuwabambikia kesi wananchi; kumbukeni wimbo wa Polisi ulioimbwa hapa, niliufuatilia mwanzo hadi mwisho, una mafundisho ya kutosha kwa Jeshi la Polisi.”Aliwakumbusha kuwa Polisi na vyombo vingine vy ulinzi na usalama ni vyombo nyeti kwa ustawi wa taifa na ndiyo maana hata wanasiasa wanafanya kazi zao vizuri kwa kuwa wanajua wako salama. Katika kutambua kazi kubwa inayofanywa na majeshi nchini, Rais Magufuli aliwataka pia kushiriki katika shughuli za kiuchumi kama vile viwanda vya kuzalisha maji, viwanda vya nafaka na viwanda vya kutengeneza sare za askari zenye ubora unaotakiwa.“Panueni wigo na mshiriki katika shughuli za kiuchumi. Kwa mfano, Jeshi la Magereza mna kiwanda cha kutengeneza viatu Karanga, mnaweza kushirikiana majeshi yote na mkafanya uwekezaji mkubwa,” alisisitiza. Aliyewahi kuwa Mkuu wa Jeshi la Polisi nchini, Omari Mahita alikuwa kivutio kwenye mahafali hayo, na alipopewa nafasi na Rais ya kusalimia, alisema Rais Magufuli ni Rais wa kwanza kukubali kufunga mafunzo ya Uofisa na Ukaguzi Msaidizi kwa kuwa miaka ya nyuma walikuwa wakiambiwa kazi ya Rais ni kukamisheni tu."
26bf62e344aaec65d875ad14fd562aa40b49408f," Hatua hiyo imewezesha vijana hao kujiajiri na kujiongezea kipato, hatua inayowawezesha pia kuepuka vishawishi vya matendo maovu. Mwenyekiti wa chama hicho, Ahamad Namwadilanga aliyasema hayo jana wakati alipozungumza na gazeti hili ofisini kwake mjini hapa.Alisema kuwa dhamira kuu ya chama hicho ni kuona vijana wanapata ajira na kuiunga mkono serikali kwa juhudi zake za kuongeza ajira nchini.Namwadilanga alifafanua zaidi kuwa mwaka jana walitoa pikipiki zipatazo 22 na mwezi huu zilitolewa 10, kwa madereva hao wa bodaboda. Aliongeza kuwa pikipiki hizo zilitolewa kwa njia ya mkopo, kwa masharti ya fedha zilipwe kwa muda wa mwaka mmoja.Namwadilanga alisema kuwa chama hicho kiliweza kupata mafanikio katika mwaka 2012/2013.Alieleza kuwa akiba zilizowekwa na wanachama kipindi hicho ni Sh 326,408,192 na wanachama waliokopa ni 455. Mwenyekiti huyo alisema mikopo iliyotolewa ni ya Sh 762,360,000.Alisema kwamba pamoja na kutoa mikopo na kuweka akiba, hatua hiyo ilifanyika pamoja na mpango wa taifa wa kujenga maabara na kuweza kuchangia mifuko ya saruji 20 yenye thamani Sh 300,000 kwa Shule ya Sekondari ya Angaza ya mjini hapa."
271825ae352bcae7618044ca2b5719b6f67c6e07," MABINGWA wa Ligi Kuu Tanzania Bara, Simba walitarajiwa kuondoka leo alfajiri kwa ndege ya kukodi kuelekea Maputo, Msumbiji kwa ajili ya mchezo wa awali wa Ligi ya Mabingwa Afrika dhidi UD do Song. Mtendaji Mkuu wa Simba, Crescetius Magori aliliambia gazeti hili jana kuwa walitarajiwa kuondoka na msafara wa wachezaji 19 ambao wanaamini watakuwa fiti kwa mchezo huo wa kwanza na watakaporudi wataanza maandalizi ya mechi ya Ngao ya Jamii dhidi ya Azam FC itakayochezwa utakaopigwa Uwanja wa Taifa Agosti 17.Baada ya mchezo huo wa ngao ya jamii, Simba watakuwa tena kambini kujiandaa na mchezo wa marudiano dhidi ya Songo unaotarajiwa kuchezwa kati ya Agosti 23 na 25 kwenye uwanja wa Taifa Dar es Salaam.“Kikosi kipo sawa isipokuwa wachezaji wawili walipata majeraha ya kawaida kwenye mchezo wa kirafiki dhidi ya Power Dynamos Shomari Kapombe na Gervas Vieira, tunaondoka na wachezaji 19 ambao tunaamini litakuwa jeshi kamili kuhakikisha tunapata ushindi,” alisema Magori.Alisema malengo yao msimu huu ni kufanya vizuri zaidi ya msimu uliopita walipoishia robo fainali kwa kutolewa na TP Mazembe ya Congo DR. “Tumejipanga kufanya vizuri zaidi msimu huu, lengo tufike mbali kuliko ilivyokuwa msimu uliopita na ndio maana tumefanya usajili mkubwa na kila mtu ameona tulichofanya katika mechi ya kirafiki kwenye Simba Day,” alisema. Simba iliifunga Power Dynamos ya Zambia mabao 3-1 katika mechi ya tamasha la Simba Day, ikitumia sehemu kubwa ya wachezaji wake itakaowatumia msimu huu ambao walionesha kiwango kizuri."
27234421a1cc225bbf6d4795f3488dfdf1d2a1c4," SHIRIKA la Viwango nchini (TBS) limetoa tahadhari kwa wafanyabiashara wa bidhaa mbalimbali na nguo za mitumba, kuepuka kuingiza nchini nguo za ndani zilizopigwa marufuku, kinyume chake watapoteza mitaji.TBS imesema itaendelea kufanya msako wa kushtukiza kwa wafanyabiashara katika masoko yote ya mitumba nchini ili kuondoa nguo na bidhaa nyingine zilizo chini ya viwango.Mkaguzi wa TBS, Lucas Gwila alisema hayo wakati wa ukaguzi soko kuu la mitumba la kumbukumbu ya King George Manispaa ya Moshi maarufu Memorial walikamata robota 10 za nguo za ndani zilizozuiwa na serikali.‘’Operesheni hii ni ya kudumu, tumeanzia Arusha, Manyara na Kilimanjaro. Tutaendelea mikoa mingine kwa utaratibu tutakaojiwekea, tuheshimu mamlaka ikitoa maelekezo,’’ alisema.Alisema ukaguzi ulianza kwa wafanyabiashara wakubwa wanaoingiza kupitia bandarini ambao hutozwa faini ya Sh milioni 20 na kulipia gharama kuteketeza bidhaa iliyokamatwa.‘’Tumekamata bidhaa nyingi na tumetoza faini wafanyabiashara wakubwa. Tunaona umuhimu wa kuwatoza faini wafanyabiashara wadogo ili watambue umuhimukuheshimu sheria,’’ alisema.Mkuu wa Kitengo cha Uhusiano cha TBS, Roida Andusamile alisema ukaguzi huo ni wa kawaida na unafanyika chini ya sheria namba 2 ya mwaka 2009 ya sheria ya viwango nchini.‘’Kupitia sheria hii tuna wajibu wa kuziondoa sokoni bidhaa zinazoathiri watumiaji...natoa mwito kwa Watanzania tuwe watiifu, TBS imekuwa ikitoa elimu kupitia vyombo vya habari na matamasha juu ya bidhaa hizi,’’ alisema.Mwenyekiti wa soko hilo, Godfrey Shayo na katibu wake, Mahmood Furutuni, walipinga operesheni hiyo kwa madai hawana taarifa na ingeweza kusababisha uvunjifu wa amani kama wafanyabiashara wangedhani wezi wa bidhaa.Veronica Mheta kutoka Arusha anaripoti TBS imefanya ukaguzi wa kushitukiza soko la mitumba la Klokoni lililopo jijini Arusha na kufanikiwa kukamata nguo mbalimbali za ndani zilizokatazwa na serikali kuuzwa nchini.Akizungumza mwishoni mwa wiki katika soko hilo, Ofisa Uhusiano TBS, Roida Andusamile alisema lengo la ukaguzi ni kujiridhisha kama wafanyabiashara wanatekeleza maagizo yao.Alisema katika ukaguzi wamebaini baadhi ya wafanyabiashara wanakiuka sheria na maagizo ya serikali kwa kuuza nguo zilizokatazwa.Alitaja nguo walizokamata katika soko kuwa ni taulo, nguo za kulalia, chupi, sidiria na soksi.Mkaguzi wa TBS, Lukas Gwilaa alisema wamefanya ukaguzi huo ili waweze kuondoa bidhaa hafifu na zisizokidhi kiwango.Alisema ni vema wananchi wakaachana na matumizi ya bidhaa"
27559809240c440f0b528fbc1af7e5cbe1b8fea0,"['Eliud Kipchoge na Dalilah Muhammad wametajwa kuwa wanariadha bora wa kike na wa kiume mwaka huu.', 'Mkenya Kipchoge ,mwenye umri wa miaka 35 alishinda mbio za London Marathon  kwa mara ya nne mwezi Aprili kabla ya kuwa mwanariadha wa kwanza kukimbia mbio za Marathon chini ya saa mbili. ', 'Alikimbia mbio hizo za kilomita 42.2 kwa saa moja dakika 59 na sekunde 40 katika shindano la Ineos Challnge 1:59 mwezi Oktoba. ', 'Muhammad , mwenye umri wa miaka 29 alishinda dhahabu katika mbio za mita 400 kuruka viunzi  mjini Doha Qatar baada ya kuivunja rekodi ya dunia mara mbili mwaka huu.', 'Raia huyo wa Marekani ambaye alishinda ubingwa wa Olimpiki mjini Rio 2016 alisema: Umekuwa mwaka mzuri, Umekuwa mwaka mgumu lakini nashkuru sana, Sikufikiria kumaliza mwaka hivi. ', 'Kipchoge ambaye alishinda taji la mwanariadha bora wa kiume kwa mwaka wa pili mfululizo , alisema: Nadhania ninawapatia moyo wanadamu. Ninafurahia kuweka historia. Natumai ilikuwa motosha kwa vizazi vijavyo.', 'Mwanariadha wa Ethiopia ambaye ni bingwa wa mbio za mita 5000 Selemon Barega alichaguliwa kuwa mwanariadha bora anayechipuka huku nyota anayechipuka wa Ukraine Yaroslava Mahuchikh ambaye alishinda medali ya fedha katika kitengo cha kuruka juu alishinda akiwa na rekodi ya wanariadha wasiozidi umri wa miaka 20 mjini Doha akishinda taji upande wa wanawake.']"
2799426ff8c1dda3701fbc7dcbb624bdb230cae3," MSANII Mwajuma Abdul ‘Queen Darleen’ amekana taarifa kuwa ni mjamzito na kushangaa tetesi hizo zilivyoanza mpaka kuﬁ ka kwake hali ya kuwa ahusiki na jambo hilo.Mwezi mmoja sasa umepita tangu zilipoanza tetesi hizo ambapo baada ya kupata taarifa hizo alikanusha mbele ya waandishi wa habari na kuwataka wamwangalie vizuri kama ni mjamzito.“Hiyo ni mitandao tu sio kweli, stori za kutunga hizo, hebu niangalie vizuri kwa ukaribu niangalie unaona ujauzito wowote hapo,” alihoji Queen Darleen.Msanii huyo ambaye ni mwanachama wa WCB alikanusha pia kuwa ana uhusiano wa kimapenzi na Lukamba ambaye ni mpigapicha wa Diamond na kwamba ni kaka yake wanafanya kazi pamoja. Queen Darleen kwasasa anatamba na wimbo wake wa Mbali alioshirikiana na Harmonize ambao umeendelea kufanya vizuri hasa kwenye mtandao wa Youtube."
27ec30c7c2416334df93fd818a58e3d9554913b5," Uzinduzi wa duka hilo linalojulikana kama Airtel Mbagala ni muendelezo wa ukamilishaji wa mkakati wa Airtel wa kutoa huduma na bidhaa bora za mawasiliano kila mahali nchini.Uzinduzi huo unaongeza idadi ya maduka makubwa ya Airtel. Tayari kampuni hiyo ina maduka mapya 6 katika mikoa ya Tanga, Moshi, Kariakoo, Kahama, Mwanza ndani ya Rock City Mall pamoja na duka la Airtel Expo lililopo makao makuu ya Airtel Moroko jijini DSM.Sambamba na hilo Airtel imekarabati maduka yake yote nchini ili kutoa huduma zinazoendana na karne ya sasa katika sekta ya mawasiliano.Mkuu huyo wa Wilaya pamoja na kuipongeza Airtel amewataka wakazi wa Mbagala na maeneo ya jirani kulitumia vyema duka hilo katika kupata huduma za mawasiliano kwa kuwa mawasiliano sasa yanachangia sana katika maendeleo ya jamii.“Ninawapongeza sana Airtel kwa kufungua duka hapa Mbagala, ninatambua huduma ya mawasiliano ni chachu ya maendeleo ya jamii na nchi kwa ujumla, tunajionea jinsi baadhi ya huduma za kimtandao kama Airtel Money zilivyo na usalama kwa jinsi zinavyowawezesha watumiaji hata kutunza pesa zao, kulipia ankara mbalimbali, kutuma na kupokea pesa pamoja na kujipatia mikopo kama ilivyo huduma ya kipekee ya mikopo isiyo na masharti ijulikanayo kama Airtel TIMIZA sasa,” alisema Mjema.“Nitoe mwito sasa kwa wakazi wa Mbagala, sasa tumieni duka lenu hili la karibu kujipatia huduma mbalimbali, kusajili namba za simu pamoja na kuzihakiki ili kutimiza maagizo ya serikali ya kwamba kila anayetumia namba ya simu iwe imesajiliwa kwa jina lake ili kupunguza uhalifu”.Naye Mkurugenzi wa huduma kwa wateja wa Airtel, Adriana Lyamba alisema duka hilo litatoa huduma zote za kimtandao na kufanya biashara ya simu ambazo ni orijino.Aidha alisema baada ya uzinduzi wa duka la Mbagala Airtel wanajipanga kufungua maduka mengine zaidi ya 10 yajulikanayo kama Airtel Xpress maeneo ya Tegeta, Babati, Sumbawanga, Mpanda, Kigoma, Shinyanga, Singida, Musoma, Songea, na Lindi."
27fab48d0e16964ff46d6c5b904ebdf9e81e8747," TANZANIA ina wajibu mkubwa na muhimu katika kuendeleza lugha ya Kiswahili kwa nchi nyingine wanachama wa Jumuiya ya Afrika Mashariki (EAC).Aidha, Watanzania wametakiwa kuchangamkia fursa ya kufundisha Kiswahili nje ya nchi.Katibu Mtendaji wa Kamisheni ya Kiswahili ya Afrika Mashariki (EAKC), Profesa Kenneth Simala alisema hayo Dar es Salaam mwishoni mwa wiki wakati wa mkutano wa kamisheni hiyo na wadau wa Kiswahili kutoka Tanzania Bara na Zanzibar.“Tanzania imefanikiwa kwa kiwango kikubwa kujenga umoja na mshikamano miongoni mwa wananchi wote kwa kutumia lugha ya Kiswahili, lugha hii imetumika kuunganisha makabila zaidi ya 120 na kuwa kitu kimoja,” alisema Simala.“Nchi zinazoongoza duniani kwa kutoa walimu wanaofundisha Kiswahili kama lugha ya kigeni ni Jamhuri ya Kidemokrasia ya Kongo, Kenya na nyinginezo. Kwanini sio Tanzania,” alihoji Simala.Katika kuona Kiswahili kinakua na kuenea katika nchi wanachama wa EAC, Kamisheni imeona umuhimu wa kutoa mafunzo ya Kiswahili kwa nchi za Afrika Mashariki ili kuimarisha matumizi sahihi ya Kiswahili.Kila nchi kupitia wadau wa lugha ya Kiswahili ilikuwa na nafasi ya kuchagua maeneo ambayo yatapewa mafunzo ya Kiswahili.Tanzania kwa mfano, katika mkutano uliofanyika jijini Dar es Salaam, Serikali na wadau wa Kiswahili walichagua mafunzo hayo kwa upande wa Tanzania yatolewe kwa waandishi wa habari.Hii ni baada ya wadau hao kukubaliana kimsingi kuwa waandishi wa habari wa televisheni, redio, magazeti pamoja na wa mitandao ya kijamii wanachangia kwa kiwango kikubwa kuharibu ustawi wa lugha ya Kiswahili nchini Tanzania.Alizitaka nchi nyingine katika EAC ambazo hazijaendelea katika matumizi ya lugha ya Kiswahili, kuendelea kuitumia lugha hiyo katika nyanja mbalimbali hata kama wanakosea, kwani wana fursa ya kujifunza.Alisema ikiwa Watanzania watajitokeza kuomba nafasi ya kufundisha Kiswahili nchini Afrika Kusini na Burundi, kuna uwezekano mkubwa kukapatikana walimu wazuri kwa sababu baadhi ya watu wanaofundisha lugha hiyo kimataifa, hawana sifa za kuwa walimu wa Kiswahili kama lugha ya kigeni.Nchi zingine katika jumuiya kama Rwanda, imechagua kupewa mafunzo ya Kiswahili katika ubunifu wa viwanda, Kenya wamependekeza mafunzo wapewe wabunge, Burundi imependekeza mafunzo wapewe walimu watakaofundisha Kiswahili shuleni.Dk Ernesta Mosha, Mkurugenzi wa Taasisi ya Taaluma ya Kiswahili (TATAKI) katika Chuo Kikuu cha Dar es Salaam, alisema kufanyika kwa mkutano huo ni ushindi mkubwa kwa lugha ya Kiswahili Tanzania, Afrika Mashariki na duniani.Alisema ni jambo jema kuona mkutano huo, umebainisha maeneo muhimu ambayo yanakuza na kutumia Kiswahili kama vile sekta ya elimu, habari, taasisi za dini na nyingine nyingi.“Tumekubaliana kuwa wanahabari ni wadau muhimu ambao wanafaa kupewa mafunzo ilikuhakikisha Kiswahili kinaendelea kukua na kueneo,” alisema Dk Mosha wakati akizungumza na HabariLeo.Naibu Makamu Mkuu wa Chuo cha Taifa cha Zanzibar, ambaye pia ni Mhadhiri na Mtafiti wa Lugha, Dk Haroun Ayoub Maalim alisema hatua ya Kamisheni ya kutoa mafunzo ni ya kupongezwa kwa sababu Kiswahili fasaha kinazungumzwa Tanzania.Alisema kuwaacha wanahabari watumie lugha wanavyotaka ni hatari kwa sababu wana jukumu kubwa la kuelimisha jamii mbali na kutoa habari.Kutokana na ukweli huo ni wazi kuwa kuwaelimisha wanahabari ni sawa na kuelimisha umma.Mhadhiri wa Chuo Kikuu cha Taifa cha Zanzibar (SUZA), Zainab Ali Iddi alisema Kamisheni kutoa mafunzo kwa wanahabari, imefanya jambo la busara kwa ustawi wa lugha ya Kiswahili katika nchi za Jumuiya ya Afrika Mashariki."
2851c1456c5a6737c8594631348781c2ebfa30cb," Aidha, wabunge wamekumbushwa kwamba kushuka kwa thamani ya shilingi kuna athari kubwa kwenye uchumi na kipato cha Watanzania kuliko kuongeza tozo kwenye nishati ya mafuta.Akichangia Bajeti ya Serikali kwa mwaka ujao wa fedha 2015/16 juzi, Mbunge wa Gairo, Ahmad Shabiby (CCM), alisema kiwango kilichoongezwa ni kidogo kisicholeta athari kubwa kwa wananchi kulinganisha na faida zitakazopatikana kwa kupeleka umeme vijijini.Kadhalika alisema wabunge wengi wanaolalamikia tozo hiyo, hawasemi mbadala wa pesa zinazotakiwa kwa ajili ya umeme vijijini zitatoka wapi.Alisema kitu ambacho anaona kina athari kubwa kwa Watanzania ni kushuka kwa thamani ya shilingi na hasa kwa kuzingatia kwamba Tanzani inaagiza vitu vingi nje kwa mahitaji mbalimbali kuliko inavyouza nje.Alisema tatizo analoliona ni kwamba hakuna udhibiti mzuri wa dola nchini ambapo ni rahisi kuona mtu anaondoka nchini kwa ndege na rundo la dola.“Katika hali kama hiyo, hata kama Benki Kuu (BoT) itamwaga dola kwenye soko la jumla itasaidia kidogo sana kuimarisha shilingi yetu,” alisema.Mbunge huyo wa Gairo alisema kwamba kutokana na kushuka kwa thamani ya shilingi, gharama ya mafuta itazidi kupanda hata kama hakuna tozo yoyote iliyoongezwa.“Kinachotusaidia ni kwamba bei ya mafuta imeshuka kwenye soko la dunia lakini isingekuwa hivyo, kutokana na kushuka kwa thamani ya shilingi dhidi ya dola sasa hivi lita ya petroli nadhani ingekua imeshafikia shilingi elfu tatu,” alisema.Mchangiaji mwingine aliyeunga mkono tozo ilioongezwa kwenye mafuta ya taa ni Mbunge wa Muheza, Herbert Mtangi (CCM), akisema ongezeko hilo ni kidogo kiasi kwamba halina athari kubwa kuliko wengi wanavyofikiri.Akitumia mahesabu kama mfano, Mtangi alijitahidi kulionesha Bunge kwamba kwa ongezeko la sasa la Sh 50 kwenye dizeli, basi linalotoka Dar es Salaam hadi Dodoma litalazimika kuongeza Sh 9,000 tu katika gharama za sasa.“Kwa hiyo utaona kama basi lina abiria 60, watachangia gharma zilizoongezeka kwa kila mmoja sh 160 tu. Kwa maana hiyo ninaitaka Mamlaka ya Usimamizi wa Usafiri wa Nchi kavu na Majini (Sumatra) zitakapoanza hizi tozo mpya wasimamie magari yasije yakaongeza pesa nyingi kwa kisingizio cha ongezeko la tozo wakati kama tuliovyoona abiria wa Dodoma – Dar es Salaam, atachangia si zaidi ya sh 200 tu,” alisema.Mwingine aliyeunga mkono ongezeko hilo la nishati ya mafuta ni Mbunge wa Viti Maalumu, Zarina Madabida (CCM). Yeye, hata hivyo, kuunga kwake mkono kuliishia kwenye petroli na dizeli pekee akitaka mafuta ya taa yasiguswe.Akifafanua alisema anapinga mafuta ya taa kupanda kwa sababu itakuwa ni sawa na kuwaadhibu wananchi wengi wa vjijini ambao kwa kiasi kikubwa bado wanatumia mafuta ya taa kama nishati yao muhimu.Kuhusu kuongeza kodi kwenye petroli na dizeli alisema anaunga mkono kwa sababu kutasaidia kupata pesa za kupeleke umeme zaidi vijijini.“Umeme ukifika vijijini utachochea zaidi shughuli za kiuchumi kwa wananchi kama vile kufungua viwanda vidogo vidogo, saluni na kadhalika,” alisema.Hata hivyo, baadhi ya wabunge waliendelea kupinga tozo hiyo kwamba itawaumiza wananchi ikiwa ni pamoja na Mbunge wa Nkenge (CCM), Asumpta Mshana.Akichangia bajeti hiyo ya Serikali, mbunge huyo alitishia kushikilia shilingi endapo tozo hiyo hataondolewa."
28667773b1bcb3baf526df79f8f3296c0d4c9674,"['Arsenal wako tayari kuona kama wataweza kumshawishi Brendan Rodgers wa Leicester miongoni mwa watu waliowaorodhesha  kuchukua nafasi ya Unai Emery.(Mirror)', 'Leicester itahitaji fidia ya pauni milioni 14 kama klabu yoyote ya ligi kuu itajaribu kumchukua Rodgers. (Telegraph)', 'Washika bunduki hao waliwasiliana na kocha wa zamani wa Valencia Marecelino ili awe meneja wao mpya ( Sun)', 'Mauricio Pochettino, Nuno Espirito Santo, Massimiliano Allegri na Carlo Ancelotti wote ni miongoni wa wanaotamaniwa kujaza nafasi hiyo katika uwanja wa Emirate. (Telegraph)', 'Wamiliki wa Wolves wanajiandaa kupambana kumbakisha Nuno, ambaye mkataba wake utakwisha mwishoni mwa msimu ujao. (Mail)', 'Arsenal tena itapendekeza mchezaji wa zamani Mikel Arteta kujaza nafasi iliyoachwa na Emery. (Independent)', 'Uamuzi wa kumtimua Emary ulifikiwa katika mkutano uluifanyika nchini Marekani siku ya Jumatatu.(Mirror)', 'Aliyekuwa kipenzi cha Arsenal Patrick Vieira amepuzilia mbali mpango wa kuondoka Nice- ingawa amekuwa akihusishwa na taarifa za kuchukua nafasi ya Emery. (Mirror)', 'Masuala ya winga wa Borussia Dortmund, Jadon Sancho yameshapatiwa ufumbuzi na mchezaji huyo hatarajiwi kuondoka mwezi Januari, asisitiza Mkurugenzi wa michezo Michael Zorc. (Goal.com)', 'Juventus wanapenda kumsajili beki wa kushoto wa Chelsea Emerson Palmieri, 25. (Calciomercato - in Italian)', 'Real Madrid inafikiria kutoa ya ofa ya kiungo James Rodriguez, 28, kwa Arsenal kubadilishana na mshambuliaji raia wa Gabon Pierre-Emerick Aubameyang, 30. (El Desmarque via Calciomercato)', 'Inter Milan ina mpango wa kumsajili mshambuliaji Olivier Giroud,33, mwezi Januari. (Tuttosport, via Calciomercato - in Italian)', 'Manchester City wako kwenye mazungumzo na wakala wa kiungo wa River Plate Nicolas De La Cruz, 22. (Ole, via Sport Witness)', 'Mshambuliaji wa kibrazili Richarlison, 22, yu karibuni kusaini mkataba mpya na Everton ili aendelee na klabu hiyo mpaka 2024. (Liverpool Echo)', 'Mshambuliaji wa Barcelona Luis Suarez, 32, amemsifu mshambuliaji wa Chelsea Tammy Abraham, akisema kuwa mchezaji huyo mwenye miaka 22 anaweza kuwa mwafaka kuwa mbadala wake Nou Camp. (One Football - in Spanish)', 'Kocha wa Tottenham, Jose Mourinho amesema Ryan Sessegnon anaweza kuwa kama beki wa kushoto wa zamani Ashley Cole, lakini anasema mchezaji huyo mwenye miaka 19, hawezi kucheza kama beki. (London Evening Standard)', 'Kiungo wa kati wa Tottenham Jamie Bowden ,18, yuko mbioni kukubali mkataba mpya na klabu hiyo. (Football Insider)', 'Kocha wa Newcastle Steve Bruce amemuambia mshambuliaji wa Uingereza Dwight Gayle kuwa atapata nafasi msimu huu- lakini mchezaji huyo,29 ameambiwa kusubiri zamu yake. (Newcastle Chronicle)', ""Brighton haina ''shauku ya kupitiliza'' ya kuimarisha kikosi mwezi Januaru, amesema kocha wa timu hiyo, Graham Potter. (Argus)"", 'Makamu mwenyekiti wa West Ham Karren Brady anamuunga mkono kucha wa Hammers, Manuel Pellegrini.  (Sun)', ""Kiugo wa Aston Villa Callum O'Hare, 21, anayecheza kwa mkopo katika klabu ya Coventry amesema anayaka kuwa na Sky Blues kwa msimu wote uliobaki. (Birmingham Mail)""]"
28a78ac3fea8a67371457536a90b0e9567273865," NCHI za ukanda wa Jumuiya ya Afrika Mashariki (EAC) zimedhamiria kukabiliana na vitendo vya unyanyasaji wanavyofanyiwa raia wake wanaokwenda kufanya kazi nchi za Falme za Kiarabu.Kenya kwa mfano, imetangaza kuwa, kuanzia sasa wakala atakayetaka kupeleka mfanyakazi Saudi Arabia, atalazimika kulipa shilingi za Kenya milioni 1.5, karibu Sh milioni 30 za Tanzania, kama amana za usalama kwa kila raia wa nchi hiyo.Aidha, Tanzania baada ya kusitisha vibali kwa mawakala kupelekea nje wafanyakazi za kazi za ndani, inaendelea na mchakato wa kufanya uhakiki wa mawakala watakaosajiliwa ili waweze kuandaliwa mfumo mzuri utakaobaini idadi ya watanzania wanaofanya kazi, kazi wafanyayo na kupitia ubalozi kufahamu waliopo na waliowaajiri.Naibu Waziri, Ofisi ya Waziri Mkuu (Kazi, Ajira na Vijana), Anthony Mavunde alikizungumza na gazeti hili alisema mchakato huo unafanywa kwa umakini na kwamba unaendelea kwa haraka ili kuweza kukamilika kwa wakati.Aidha, alisema kwa sasa kazi ya kupeleka wafanyakazi hao inafanywa na Wakala wa Ajira (TAESA) uliopo chini ya serikali.Wakenya 20,000 Wiki hii, Kenya ilieleza kuwa ina mawakala 100 waliopitishwa baada ya kufanyika uhakiki wao, kwa sasa ina wananchi 20,000 wanaofanya kazi nchini Saudi Arabia huku wakiamini zaidi ya 100,000 wataajiriwa katika miaka michache ijayo, hivyo kuwa na uhakika wa usalama wao.Waziri wa Kazi, Ukur Yatani alisema hayo wakati akizungumza baada ya kusaini mkataba huo na maofisa wakuu wa Serikali ya Saudi Arabia ambapo maamuzi hayo yanatarajia kuwahakikishia raia wa Kenya wanaofanya kazi katika nchi za Mashariki ya kati.Mateso ugenini Wengi wa wafanyakazi hao, wameripotiwa kufanya zaidi kazi za ndani na kwamba kumekuwa na ripoti za mara kwa mara za kunyanyaswa na waajiri wao, ikiwa ni pamoja na kufanyiwa ukatili wa kijinsia, kutolipwa stahiki zao na pia kunyang’anywa hati za kusafiria pindi wanapofika huko.Mavunde amesema, baada ya malalamiko ya muda mrefu ya vitendo vya kudhalilishwa, kunyanyaswa na madhara mbalimbali kwa watanzania wanaofanya kazi katika nchi za Kiarabu ikiwemo Saudia Arabia ,Waziri mwenye dhamana alisitisha kupeleka watanzania kufanya kazi kwa kutumia mawakala."
28dc3ee972f8779bb4b14107db268c8409f50219," MABINGWA wa Ligi Kuu Tanzania Bara Simba, mbali na kuendelea kushikilia uongozi wa ligi hiyo, timu hiyo imeendeleza ubabe mbele ya Azam FC baada ya kuibuka na ushindi wa bao 1-0 kwenye Uwanja wa Taifa jijini Dar es Salaam.Bao hilo pekee lililoiwezesha Simba kuondoka na pointi zote tatu, liliwekwa kimiani na Meddie Kagere katika dakika ya 49 na likiwa bao lake la saba msimu huu katika mbio za kuwania kiatu cha dhahabu. Kagere msimu uliopita ndiye aliyetwaa kiatu hicho baada ya kutikisa nyavu mara 23 na kuwazidi wachezaji wengine akiwemo aliyekuwa mchezaji wa Yanga, Heritier Makambo.Azam nusura wapate bao la kuongoza kupitia kwa Joseph Mahundi baada ya kupiga mpira ndani ya eneo la hatari baada ya mabeki w Simba kufanya makosa kwa kushindwa kuokoa mpira, lakini alishindwa kuujaza mpira wavuni, licha ya kuwa katika nafasi nzuri. Timu hizo ziliendelea kushambuliaji kwa zamu huku Azam wakinekana kutulia zaidi uwajjani, lakini walishindwa kabisa kupata bao lolote na kuwafanya kuondoka na kipigo cha kwanza tangu kuanza kwa msimu huu.Bao la Kagere lilionekana kama vile alifunga akiwa katika nafasi ya kuotea, lakini mwamuzi na wasaidizi wake walilikubali bila tatizo lolote. Matokeo mengine ya Ligi Kuu Tanzania Bara jana, Alliance ilishinda 1-0 dhidi ya Ruvu Shooting, Namungo ilishinda 1-0 dhidi ya Mtibwa Sugar, huku Polisi Tanzania ikiendeleza ushindi kwa kuifunga Mwadui 1-0, Coastal Union ilitoka suluhu dhidi ya Singida united na Tanzania Prisons ilitoka sare na Biashara United.Vikosi vikuwa; Simba: Aishi Manula, Haruna Shamte, Gadiel Michael, Erasto Nyoni, Pascal Wawa, Gerson Fragal, Hassan Dilunga/ Athuman Miraj, Mzamiru Yassin, Meddie Kagere, Sharafa Shiboub/ Clatus Chama na Francis Kahata/ Ibrahim Ajib. Azam: Mwadin Ally, Bruce Kangwa, Nico Wadada, Yakubu Mohamed, Daniel Amoh, Mudathiry Yahya, Joseph Mahundi/Iddi Seleman, Frank Domayo/Donald Ngoma, Obrey Chirwa, Daly djodi na Salum Abubakar."
28e36096ebda6cb2169943384d6c1fa8180fd9c0," MAHAKAMA Kuu Kanda ya Dar es Salaam imetupilia mbali kesi ya kikatiba ya kupinga Muswada wa Sheria ya Marekebisho ya Vyama vya Siasa wa mwaka 2018.Kesi hiyo ilifunguliwa na Kiongozi wa Chama cha ACT Wazalendo, Zitto Kabwe na wenzake wawili, Naibu Katibu Mkuu wa Chama cha Wananchi (CUF) Bara, Joram Bashange na Mkurugenzi wa Mawasiliano wa chama hicho, Salum Bimani. Kesi hiyo imetupwa kutokana kuchanganya maombi mawili kwa wakati mmoja.Akitoa uamuzi huo jana, Jaji Dk.Benhajji Masoud, aliwataka waleta maombi kulipa gharama zote za uendeshaji wa kesi hiyo. Alisema baada ya kupitia hoja za pande zote mbili, ikiwamo ya serikali iliyowasilisha pingamizi 10 likiwamo la kutaka shauri hilo litupwe kwa sababu mahakama haina mamlaka ya kujadili mambo ya Bunge, alikubaliana na hoja mbili, ikiwamo ya walalamikaji kuchanganya maombi mawili katika shauri moja.Katika shauri hilo Namba 31 la mwaka 2018, upande wa serikali uliwakilishwa na Mawakili Wakuu wa Serikali, Ponziano Lukosi na George Mandepo pamoja na Wakili wa Serikali, Rehema Mtulia. Upande wa utetezi uliwakilishwa na mawakili Mpare Mpoki, Stephen Mwakibolwa, Daimu Khalifan na Jeremiah Mtobesya.Zitto na wenzake walikuwa wanapinga Kifungu cha 8 (3) cha Sheria ya Utekelezaji wa Haki za Msingi za Binadamu na Wajibu. Pia walikuwa wanapinga maudhui ya muswada huo pamoja na mambo mengine, wakidai unapora haki na mamlakana ya vyama vya siasa, kufanya shughuli za kisiasa kuwa jinai.Katika uamuzi wake, Jaji Masoud alisema anakubaliana na hoja mbili za upande wa serikali, kati ya hoja 10 zilizowasilishwa mahakamani hapo, ikiwamo ya Zitto na wenzake kuchanganya maombi mawili katika shauri moja.Jaji Masoud alisema mazingira ya shauri hilo na maombi yaliyowasilishwa, hayakufaa kuunganishwa pamoja na hivyo anakubaliana na kwamba maombi hayo yanahitaji vipimo.“Kwa kuzingatia mazingira ya hoja za pingamizi za awali za serikali zilizotolewa, pingamizi namba tatu na sehemu ya pingamizi namba nane zina mashiko hivyo shauri halikuletwa mahakamani inavyostahili,” alisema Jaji Masoud.Akizungumza nje ya mahakama, baada ya kutolewa kwa uamuzi huo, Zitto alisema wamewaagiza mawakili wao kufungua upya kesi nyingine. “Nimewaelekeza mawakili wetu kufungua kesi Mahakama Kuu juu ya Kifungu hicho cha 8 (3) cha Sheria ya Utekelezaji wa Haki za Msingi za Binadamu na Wajibu,” alisema Zitto.Alisema anaheshimu uamuzi uliotolewa na Jaji Masoud kuhusu kesi yao, lakini wameshachukua hatua ya kufungua tena shauri lingine mahakamani hapo."
290c85dac0aae4c60fc1f957f7b17b380e049c23," Shirikisho la soka nchini (TFF) lipo katika mikakati ya kuanzisha vituo vinane vya maendeleo ya soka vitakavyosaidia katika kutoa kozi mbalimbali za kwa walimu katika maeneo mbalimbali nchini. Akifunga Mafunzo ya makocha wa soka la vijana Mkurugenzi wa Ufundi wa TFF Ammy Ninje alisema vituo hivyo vitatoa kozi mbalimbali na vitasaidia katika ufundishaji ikiwemo soka la vijana na kwamba kimoja kitakuwa mkoani hapa.“Vituo hivyo vitakavyoanzishwa vitakuwa mahususi kutoa mafunzo na semina mbalimbali kwa walimu vikilenga katika kusaidia soka la vijana kwani siku zote mpira unaanzia ngazi ya chini ,” alisema Ninje.Alisema katika kozi iliyomalizika Arusha aliwasihi walimu wote walioshiriki wayafanyie kazi yote waliyofundishwa ili wabadilike katika ufundishaji soka ya vijana. Ninje aliwasihi makocha wote walioshiriki kozi hiyo kupambana kusogeza mbele soka kwani vipaji vipo tatizo hakuna walimu wazuri wa kuviinua na kubainisha kuwa kipaji bila malengo ni bure wanahitaji kuelewa wanapocheza mpira ni jinsi gani watafundisha.Kwa upande wake Mkufunzi aliyeendesha kozi hiyo kutoka Shirikisho la soka la Kimataifa (FIFA) ambaye ni kocha wa zamani wa Taifa Stars, Jan Paulsen alisema kufanyika kwa kozi hiyo kutasaidia kutoa matokeo chanya kwa wote walioshiriki kufanyia kazi yale waliyoyapata.“Katika Maendeleo ya Soka la vijana lazima kuwepo na ligi mbalimbali za vijana kwa umri tofauti ambazo zitasaidia katika kuibua vipaji kutokana na kuwa makocha mbalimbali wanaoshiriki mafunzo ya ukocha kwa vijana itasaidia kutumia ujuzi wao katika ligi hizo kutambua wapi wamepiga hatua katika ufundishaji,” alisema Paulsen.Naye kocha mkuu wa Taifa Stars, Emmanuel Amunike alisema makocha wakatumie vyema ujuzi na elimu waliyoipata kuhakikisha wanasaidia soka la vijana kupiga hatua. Kozi hiyo iliandaliwa na Taasisi ya kuinua na kukuza vipaji kwa vijana ya Future Stars academy kwa kushirikiana na chama cha soka Arusha (ARFA), chama cha makocha Tanzania (TAFCA) na TFF.Makocha 46 kutoka mikoa ya Arusha,Pwani, Kilimanjaro, Manyara,Dar es Salaam, Zanzibar nan chi jirani ya Kenya walishiriki kozi hiyo iliyofanyika kwa siku tano"
2949d2d118a3240ba3c654d7c7e93169307176b3,"['Pep Guardiola amesema kuwa anamtaka Leroy Sane kusalia Manchester City lakini amekiri kwamba uamuzi huo hauko mikononi mwake.', 'Sane, 23, ana miaka miwili iliosalia katika kandarasi yake lakini bado hajaanza mazungumzo ya kuongeza kandarasi mpya', 'Winga huyo wa Ujerumani alifunga mara mbili katika mechi ya ushindi dhidi ya timu ya Hong Kong Kitchee katika mechi ya hivi karibuni ya maandalizi ya msimu ujao - Huku David Silva , Raheem Sterling  na kinda wa Uhispania Nabil Touaizi pamoja na Iker Pozo wakifunga.', 'Bayern Munich inataka kumsaini Sane.', '""Tunamtaka asalie na kuna ofa inayosubiri ya kuongeza kandarasi yake\'\' , alisema Guradiola. \'\'Hatma yake haipo mikononi mwetu ,Ameamua . Iwapo anataka kuondoka anaweza kufanya hivyo lakini hatutafurahia\'\'', 'Gareth Bale alifunga katika mechi yake ya kwanza akiichezea Real Madrid, lakini hatma yake katika klabu hiyo haijulikani. ', 'Bale aliingia kama mchezaji wa ziada  baada ya kipindi cha mapumziko na kufunga huku Real Madrid ikijipatia ushindi wa 2-2 dhidi ya Arsenal katika kombe la kimataifa. ', 'Baada ya mechi hiyo mjini Maryland, mkufunzi Zinedine Zidane alisema: Alicheza vyema na nafurahia. Lakini raia huyo wa Ufaransa aliongezea: Hakuna kitu kilichobadilika, munajua hali ilivyo.', 'Zidane amenukuliwa akisema kwamba Bale anakaribia kuondoka katia klabu hiyo na kwamba kuondoka kwake itekuwa vyema kwa kila mtu.', 'Mshambuliaji wa Liverpool na Ubelgiji Divock Origi anasema kwamba hisia fulani ilimwambia kiusalia Liverpool na mshambuliaji huyo yuko tayari kuendelea na ufungaji wa magoli yaliosaidia timu yake kutawazwa bingwa Ulaya. ', 'Mchezaji huyo mwenye umri wa miaka 24 hakuanzishwa hata mechi moja ya ligi ya Uingereza msimu uliopita kabla ya mwezi Disemba na angeondoka Anfield mwezi Janurai.', 'Lakini sasa amesaini kandarasi ya mda mrefu. Anatarajiwa kuanza kucheza mbele msimu huu. Washambuliaji Sadio mane, Mohammed Salah na Roberto Firmino wote wamekosa michuano ya maandalizi ya timu hiyo baada ya michuano ya kombe la Afrika.', 'RB Leipzig wamekamilisha usajili wa mchezaji wa Everton na timu ya uingereza isiozidi umri wa miaka 21 Ademola Lookman katika mkataba ulio na thamani ya  £22.5m.', 'Klabu hiyo ya Beundelsiga ililazimika kuimarisha ofa yao ya awali ili kumsaini mchezaji huyo wa miaka 21 katika mkataba wa miaka mitano. Lookman alihudumu kwa mkopo na klabu hiyo ya Ujerumani katika kipindi cha pili cha msimu wa 2017-18, akifunga magoli 11 katika mechi 11 za ligi.', 'Aston Villa Imemfanya winga wa Misri Trezeguet kuwa mchezaji wao wa tisa msimu huu kumsaini kwa dau la £8.75m .', 'Mchezaji huyo mwenye umri wa miaka 24, ambaye alicheza mara nne na kufunga goli moja katika kombe la Afrika , anatoka katika klabu ya Uturki Kasimpasa.', 'Alianza kusakata soka na klabu ya Misri ya Al Ahly kabla ya kuelekea Anderlecht 2015, akijiunga na Kasimpasa miaka miwili baadaye. ', 'Tunafurahia sana kufanya kazi na Trez , alisema Mkufunzi wa Villa Dean Smith.', 'Crystal Palace imemsani mshambuliaji wa Swansea  Jordan Ayew kwa mkataba wa miaka mitatu. ', 'Ayew, mwenye umri wa miaka 27 alihudumu msimu uliopita katika uwanja wa Selhurst Park kufuatia kushushwa daraja kwa Swansea katika ligi ya Uingereza. ', 'Dau hilo linatajwa kuwa £2.5m kwa mchezaji huyo wa Ghana ambaye alifunga mara mbili katika mechi 25 akiichezea Palace katika misimu miwili iliopita. ', ""''Nafurahia kurudi. Niliurahi sana msimu uliopita'', alisema.""]"
2957893c8d9481ae20b144a940ea8a293d90d18d,"['', ""Mshindi wa tuzo ya Ballon d'Or kwa mwaka 2019 anatarajiwa kutangazwa leo usiku, na kwa mara nyengine tena kwa mwaka huu Lionel Messi, Cristiano Ronaldo na Virgil van Dijk watakuwa wanachuana vikali. "", 'Kwa kipindi cha miaka 10, tokea 2008 mpaka 2017 tuzo hiyo maarufu zaidi ya wasakata kandanda duniani ilitawaliwa na washambuliaji hatari katika kizazi cha sasa Messi na Ronaldo, kila mmoja wao akishinda mara tano. ', 'Kiungo wa Real Madrid na timu ya taifa la Croatia Luka Modric alivunja ufalme wa Messi na Ronaldo baada ya kunyakua tuzo hiyo mwaka jana. ', 'Mlinzi wa klabu ya Liverpool, Van Dijk ambaye ameshinda Kombe la Klabu Bingwa Ulaya msimu uliopita anaonekana kutishia kuendeleza machungu kwa Ronaldo na Messi kwa mara ya pili mfululizo. ', 'Hii itakuwa mara ya tatu kwa Messi Ronaldo na Van Dijk kukutana uso kwa uso katika kuwania tuzo kubwa mwaka huu. ', 'Mara ya kwanza walikutana katika tuzo za Mchezaji Bora wa Ulaya (Uefa) mwezi Agosti ambapo Van Dijk aliibuka na ushindi. ', 'Mara ya pili wakaminyana katika tuzo za Mchezaji Bora wa Fifa ambapo Messi aliibuka mshindi. ', 'Kwa mujibu wa ripoti mbalimbali za vyombo vya habari vikubwa barani Ulaya, kuna tetesi kuwa matokeo ya tuzo hizo yamevuja na kuonesha kuwa Messi ameshinda.', 'Kwa mujibu wa taarifa hizo, Messi anayecheza katika klabu ya Barcelona na timu ya taifa ya Argentina amepata alama 446, akifuatiwa na Van Dijk mwenye alama 382. ', 'Mshambuliaji wa Liverpool Mohammed Salah anatajwa kuwa katika nafasi ya tatu, Ronaldo nafasi ya nne huku mshambuliaji mwengine wa Liverpool Sadio Mane akaikamilisha tano bora kwa mwaka huu. ', 'Matokeo rasmi hata hivyo yanatarajiwa kutolewa baadae hii leo.  ', 'Akiongea na BBC baada ya kushinda mwaka jana, Modric alisesema tuzo yake ni zawadi kwa wachezaji wote ambao waliikosa katika kipindi cha miaka 10 iliyopita. ', '""Labda huko nyuma kuna wachezaji ambao walistahili kushinda Ballon d\'Or kama Xavi, Andres Iniesta au [Wesley] Sneijder lakini sasa watu wameamka a wanaanza kuangalia wachezaji wengine,"" amesema.', 'Modric aliwasifia Ronaldo na Messi kama ""wachezaji bora kabisa"", na kuongeza ""hivyo ushindi wangu huu unamaanisha kuwa nimefanya vitu vikubwa sana uwanjani mwaka huu, na ndio maana 2017-18 umekuwa ni mwaka wangu.""', ""Tano Bora ya Ballon d'Or mwaka jana"", '1. Luka Modric (Real Madrid and Croatia)', '2. Cristiano Ronaldo (Juventus and Portugal)', '3. Antoine Griezmann (Atletico Madrid and France)', '4. Kylian Mbappe (Paris St-Germain and France)', '5. Lionel Messi (Barcelona and Argentina)', ""Ballon d'Or ni nini?"", ""Tuzo ya Ballon d'Or imekuwa ikitolewa nchini Ufaransa kila mwaka toka 1956, na mshindi wake wa kwanza alikuwa mchezaji kutoka Uingereza Stanley Matthews."", 'Awali tuzo hiyo ilikuwa ni kwa wachezaji wa Ulaya tu kabla ya kufanyika mabadiliko mwaka 1995 na kujumuisha wachezaji wa mataifa yote duniani, mradi wanasakata kandanda katika vilabu vya Ulaya. ', 'Orodha ya majina ya wachezaji  30 bora huandaliwa na baadae kupigiwa kura na wanahabari wa michezo kutoka sehemu tofauti duniani, ambapo kila nchi hupiga kura moja. ', 'Kutoka mwaka 2010 mpaka 2015 tuzo hiyo iliunganishwa na ile ya Fifa lakini zilitengana mwaka 2016 ambapo Fifa ilianza kundaa tuzo zao wenyewe.  ']"
29a252032b84ce882412cf07189c50cb15514eeb," HOSPITALI ya Taifa Muhimbili (MNH) imeshauriwa kuweka milango ya dharura katika wodi ya wagonjwa wa akili ili kuwawezesha watumishi wake kufanya kazi katika mazingira rafiki. Muuguzi hospitalini hapo, Sofia Sanga alitoa ushauri huo wakati akizungumza na waandishi wa habari kwenye kongamano la kwanza la kisayansi linalohusu utafiti na ufumbuzi lilifanyika katika Hospitali ya Muhimbili-Mloganzila, jijini Dar es Salaam. Sanga alisema katika utafiti alioufanya uliohusu changamoto wanazozipata watumishi wanaofanya kazi katika kitengo hicho cha akili, mlango wa dharura ni muhimu kwa kuwa baadhi ya wagonjwa wa akili wakati mwingine wamekuwa wakiwapiga wahudumu, kuwatemea mate na kuwatukuna. “Katika utafiti tuligundua mazingira tunayofanyia kazi watumishi katika kitengo cha wagonjwa wa akili ndiyo hatarishi kwa kuwa Muhimbili hakuna mlango wa dharura pia kuna uhaba wa wafanyakazi kwani muuguzi mmoja hukaa na wagonjwa 30,” alisema. Alisema athari zake ni kwamba baadhi ya wauguzi wanahama na wengine kutaka kugoma kutoa dawa kwa wagonjwa hao. Alishauri hospitalini hapo kuwekwe milango ya dharura na kuongeza wafanyakazi, ikiwa ni pamoja na wauguzi kusomea afya ya akili, pia kuwe na mafunzo ya kushughulika na wagonjwa hatarishi. Naye Mwenyekiti wa Bodi hospitalini hapo, Profesa Charles Majinge wakati akifungua kongamano hilo alisema utafiti na ufumbuzi ndio mwelekeo wa dunia nzima katika kuhakikisha huduma za afya zinazotolewa zina tija na rasilimali zinatumika vizuri. Alisema tafiti nyingi zimeonesha kuwa kutengeneza miongozo na vipaumbele kwenye sekta ya afya ambavyo vimetokana na tafiti zilizofanyika kwenye eneo husika, huokoa fedha nyingi. Alisema katika kuhakikisha huduma bora inatolewa pamoja na uhaba wa rasilimali watu na rasilimali fedha, ni muhimu kutafuta njia mbadala zenye uwezo wa kupata matokeo ya kiafya mazuri pasipo kutumia rasilimali hizo kwa wingi. Mkurugenzi Mtendaji wa MNH, Profesa Lawrence Museru alisema wataalamu wa afya hawawezi kutoa tiba kama hawajui ni nini kinachomsumbua mgonjwa."
29b49407d4bf17d71f7bd1d4f4e47c4a899a28ed," KUKAMILIKA kwa ukuta wa Mererani, kumewezesha kuimarika kwa udhibiti wa madini ya tanzanite na kuongeza ukusanyaji wa mapato kutoka kwa wachimbaji wadogo, ambapo kwa mwaka 2018 wachimbaji hao pekee wamechangia takribani Sh bilioni 1.4.Katika hatua nyingine, serikali kupitia Tume ya Madini na vyombo vya ulinzi na usalama, imeendelea kuimarisha udhibiti wa utoroshaji na biashara haramu ya madini ili kuhakikisha rasilimali madini inakuwa na manufaa kwa watanzania wote.Juhudi hizo zimewezesha hadi kufikia Machi mwaka huu, serikali kukamata na kutaifishwa madini yenye thamani ya dola za Marekani 13, 562, 284.59 na Sh 6,363,995.90 kutoka katika mikoa ya Dodoma, Tabora, Mwanza na Dar es Salaam wakati madini yaliyokamatwa katika mikoa ya Arusha, Morogoro na Geita yapo katika hatua mbalimbali za uchunguzi.Waziri wa Madini, Doto Biteko aliainisha hayo wakati akiwasilisha hotuba yake bungeni ya Makadirio ya Mapato na Matumizi ya Fedha kwa Mwaka 2019/2020.Ukuta wa Mererani Kuhusu ukuta wa Mirerani, alisema kukamilika kwa ukuta huo Aprili 2018 kumewezesha udhibiti wa madini wa tanzanite kuimarika na kuongeza ukusanyaji wa maduhuli yatokanayo na madini hayo.Kwa mujibu wa waziri huyo, wachimbaji wadogo Mirerani wameitikia mwito wa kulipa kodi na wanalipa kuliko kipindi chochote katika historia ya uzalishaji katika eneo hilo na kuwa awali walikuwa wakichangia kwa asilimia sita mpaka 10 ya mapato yote ya Mirerani na kiasi kikubwa kilikuwa kikichangiwa na kampuni ya TanzaniteOne Mining Limited (TML).Akitoa mfano, alisema mwaka 2017 kiasi cha Sh 1,094,228,285.88 kilikusanywa kati ya fedha hizo Sh 930,094,043 zilikusanywa kutoka TML kama mrahaba na ada ya ukaguzi ikiwa sawa na asilimia 85 ya mapato yatokanayo na uzalishaji wa tanzanite na Sh 164,134,242.88 sawa na asilimia 15 zilikusanywa kutoka wachimbaji wadogo.Biteko alisema mwaka 2018 wachimbaji wadogo pekee, walichangia Sh bilioni 1.4 na uzalishaji umeongezeka kutoka kilo 147 mwaka 2017 hadi kilo 781.204 mwaka 2018.Alisema ili kuhakikisha matokeo hayo yanakuwa endelevu, wizara imewajengea jengo wafanyabiashara wa madini yaani brokers house na inaendelea na ujenzi wa Kituo cha Pamoja ndani ya ukuta, unazounguka machimbo ya tanzanite katika eneo la Mirerani na pia wizara inaendelea kufunga CCTV kamera katika eneo hilo.Vilevile wizara inaweka miundombinu ya umeme, kuzunguka eneo la ukuta Mirerani na kuongeza kuwa uwekezaji huo wa serikali kwa pamoja, utagharimu Sh 4,284,923,915.98 na kuwa lengo la uwekezaji huo wa serikali ni kuhakikisha kuwa shughuli zote zinazohusu biashara ya madini zinafanyika ndani ya ukuta, kuimarisha upatikanaji wa takwimu na kudhibiti utoroshaji wa madini Tanzanite.Katika hatua nyingine, Waziri Biteko alisema ili kuhakikisha wachimbaji madini wanapata masoko rasmi na ya uhakika katika shughuli zao, serikali kupata mapato stahiki na kudhibiti utoroshaji madini nchini, serikali imeanzisha mfumo wa masoko ya madini katika mikoa yote yenye madini ya metali na vito na wakuu wa mikoa na wilaya wameagizwa kutekeleza maelekezo ya kujenga masoko ya madini.Alisema tayari Mkoa wa Geita umetekeza maelekezo ya kujenga soko la madini ya dhahabau na soko hilo lilizinduliwa Machi 17, mwaka huu na Waziri Mkuu, Kassim Majaliwa.Biteko (pichani) alitoa mwito kwa viongozi wa mikoa na wilaya nyingine, ambazo hazijatekeleza maagizo na maelekezo hayo ya serikali, kuharakisha taratibu za uanzishwaji wa masoko katika maeneo yao mapema iwezekanavyo.Alisema pia wizara kupitia Taasisi ya Jiolojia na Utafiti wa Madini Tanzania (GTS), iliwapatia mafunzo wachimbaji wadogo 638 kutoka katika vituo sita vilivyofanyiwa utafiti wa kina na jiosayansi na lengo la mafunzo hayo, lilikuwa kuwaelimisha wachimbaji wadogo kuhusu mbinu za utafutaji, uchimbaji salama, tabia za mbale mbalimbali, uchenjuaji wa madini na utunzaji mazingira.Udhibiti wapaisha mapato Kwa mujibu wa Waziri Biteko hadi kufika Februari, mwaka huu zilikamatwa jumla ya karati 66.60 za madini ya almasi yenye thamani ya Dola za Marekani 34,782.52 jijini Dodoma, gramu 77.20 za madini ya dhahabu zenye thamani ya Sh 6,363,995.90 mkoani Tabora na kilo 75,957.30 za madini ya vito vyenye thamani ya dola za Marekani 1,795,687.87 jijini Dar es Salaam.Zingine ni kilo 5.72 za madini ya dhahabu yenye thamani ya Sh 389,789,712.44 mkoani Geita, gramu 11,445.52 za madini ghafi na karati 1,351 za vito zenye jumla ya thamani ya Sh 206,576,347.05 mkoani Arusha, tani 3.7 za madini aina ya rhodelite yenye thamani ya Dola za Marekani 50,162.46 mkoani Morogoro na kilo 319.594 za madini ya dhahabu yenye thamani ya dola za Marekani 11,731, 814.20 mkoani Mwanza.Alisema pia katika kudhibiti utoroshaji madini nchini, ulinzi umeimarishwa katika maeneo yote ya uzalishaji kwenye migodi mikubwa na ya kati, kwa kuweka maofisa madini wakazi ili kusimamia na kuwasilisha taarifa za uzalishaji wa kila siku pamoja na kudhibiti mianya ya utoroshaji wa madini.Alisema katika maeneo ya viwanja vya ndege na mipakani, wamewekwa wasimamizi kuhakikisha madini yanayopitishwa yana vibali husika na kuzuia utoroshaji wa madini.“Nitoe mwito kwa watanzania wote kufanya shughuli za madini kwa kuzingatia sheria za nchi ikiwemo Sheria ya Madini ya mwaka 2010 kama ilivyorekebishwa mwaka 2017 pamoja na kanuni zake...kwa kufanya hivyo tutakuwa wazalendo na hivyo kupeleka rasilimali hii tuliojaliwa na Mwenyezi Mungu kuwa ya manufaa kwa Watanzania wote,” alisema.Aliwataka pia watumishi wa serikali, wachimbaji na wafanyabiashara ya madini, kuacha mara moja kushiriki katika vitendo vya kuibia serikali mapato kwa kuwasilisha taarifa zisizo sahihi za uzalishaji madini, ambavyo vinarudisha nyuma juhudi za serikali za kutaka watanzania wote kunufaika na rasilimali madini.Katika hatua nyingine, Biteko alisema hadi kufikia Machi mwaka huu jumla ya kilo 27, 550.61 za dhahabu, zilizalishwa na kusafirishwa nje ya nchi kutoka katika migodi mikubwa na kati.Alisema kutokana na uzalishaji wa madini mbalimbali hadi kufikia mwezi Machi mwaka huu, makusanyo yalikuwa ni Sh 244,007,016,694.00 sawa na asilimia 78.63 ya lengo la mwaka la Sh 310,320,004,000 na kuongeza kuwa hadi kufiki Juni 30,2019 watakuwa wamefikia lengo waliokuwa wamepangiwa.Kamati ya Kudumu ya Bunge ya Nishati na Madini katika taarifa yake kuhusu utekelezaji wa majukumu ya Wizara ya Madini mwaka wa fedha 2018/2019 pamoja na maoni ya kamati kuhusu makadirio ya mapato na matumizi kwa mwaka wa fedha 2019/2020, ilisema utoroshaji wa madini hasa tanzanite na dhahabu kwa muda mrefu, umeikosesha serikali mapato na hivyo kusababisha nchi kushindwa kunufaika ipasavyo rasilimali hiyo.Makamu Mwenyekiti Kamati hiyo, Mariam Mzuzuri akiwasilisha taarifa hiyo, waliishauri serikali kuendelea kuweka mikakati endelevu na mbinu za kisasa ili kudhibiti kikamilifu utoroshaji wa madini na biashara isiyo rasmi ya madini ili serikali iweze kukusanya mapato ya kutosha.Wizara ya Madini katika mwaka 2019/2020 imeomba kuidhinishiwa makadirio ya Sh 49,466,898,200, kati ya hizo bajeti ya maendeleo ni Sh 7,039,810, 200 na bajeti ya matumizi ya kawaida Sh 42,427,088,000.Wabunge wapongeza Kutokana na jitihada hizo, wabunge wameipongeza serikali kwa kubuni mbinu mbalimbali za kudhibiti utoroshwaji wa madini nje ya nchi, ikiwa ni pamoja mafanikio yaliyotokana na ujenzi wa ukuta wa Mirerani uliosaidia kuokoa madini ya tanzanite kutotoroshwa tena.Mbunge wa Viti Maalumu, Neema Mgaya (CCM) alisema ukuta wa Mirerani mkoani Arusha, umeweza kuokoa madini ambayo yalikuwa yakitoroshwa nje ya Nchi.“Nimpongeze Rais na Mkuu wa Majeshi kwa kujenga ukuta Mirerani wenye kilometa 235 kwa shilingi bilioni 5.2 serikali ingetumia zaidi ya sh bilioni nane.“Tumeona matunda ya ukuta huu mapato ya Tanzanite yameongezeka kutoka Sh bilioni 700 mpaka Sh bilioni 2.3 hongera sana kwa kazi nzuri,” alisema na kutoa ushauri serikali ihakikishe masoko ya madini yanafanya kazi iliyokusudiwa kwa kuwasaidia wachimbaji wadogo.Mbunge wa Viti Maalum, Catherine Magige (CCM) alidai kwamba wachimbaji wadogo bado wanateseka kutokana na tozo zinazotozwa na Mamlaka ya Mapato Tanzania (TRA) licha ya Rais John Magufuli kuagiza tozo hizo ziondolewe.Mbunge wa Nyang’hwale, Hussein Amar (CCM) aliitaka serikali ichukue hatua za haraka, kuhakikisha wachimbaji wadogo wanapata leseni na kuongeza kuwa kuna changamoto kwa sababu hakuna ofisa madini hivyo wamekuwa wakitembea umbali mrefu kufuata kibali.Mbunge wa Mpanda Mjini, Sebastian Kapufi (CCM alisema katika mkutano kati ya Rais na wadau wa madini, alikuwepo na kati ya mambo yaliyoyasema Rais ni watendaji kumsaidia katika wizara hiyo.Mbunge wa Mtwara Mjini, Maftaha Nachuma (CUF) alihoji kuhusu utekezaji wa mlundikano wa leseni zaidi ya 99 za uchimbaji wa madini ya Tanzanite na kutaka kufahamu wizara inalishughulikiaje suala hilo.Nachuma pia alihoji kuhusu eneo moja la uchenjuaji wa madini ya Tanzanite, litakalojengwa Arusha umefikia wapi na utaratibu utakuwaje, kwa kile alichoeleza tatizo ni kubwa sana hasa kwenye uchenjuaji."
29c81c827ac7170ca7898afd9b27347ff592bdfc," Mwenyekiti wa CHADEMA, Freeman Mbowe na Mbunge wa Tarimve Mjini, Ester Matiko wamewatakiwa wanachama wao heri ya Sikukuu ya Krismasi na Mwaka mpya huku wakirudishwa rumande.Wawili hao wametoa heri hiyo katika Mahakama ya Hakimu Mkazi Kisutu mara baada ya kuahirishwa kwa kesi yao ya uchochezi inayowakabili na viongozi wengine saba wa chama hicho. Wakili wa Serikali, Wankyo Simon, amedai mbele ya Hakimu Mkazi Mkuu,Wilbard Mashauri kuwa kesi imekuja kwa ajili ya kutajwa. Wakili Simon amedai kuwa hawana taarifa ya kinachoendelea Mahakama ya juu hivyo wanaomba tarehe nyingine kwa ajili ya kutajwa. Hata hivyo, Wakili Faraja Mangula alidai kuwa Wakili wa washitakiwa hao,Peter Kibatala na Sheck Mfinanga wamepata dharura hivyo wanaomba mahakama ipange Januari 4, mwakani. Akijibu hoja hiyo, Wakili Simon amedai wanaiachia Mahakama ipange tarehe itakayoona inafaa. Hakimu Mashauri amesema Januari 4, mwakani atakuwa na kazi nyingine hivyo aliahirisha kesi hiyo hadi Januari 3, 2019.Baada ya kuelezwa hayo, Mbowe na Matiko waliwakia wafuasi wao heri ya sikukuu wakiamini kuwa hawawezi kutoka gerezani kwa kipindi hiki.Washitakiwa wengine ni Mbunge wa Iringa mjini, Peter Msigwa, Mbunge wa Kibamba, John Mnyika, Katibu wa Chadema, Dk. Vincent Mashinji, Mbunge wa Bunda, Ester Bulaya na Katibu wa Chadema Zanzibar, Salum Mwalimu.Wote kwa pamoja wanakabiliwa na mashitaka 13, ikiwemo kula njama, kufanya mkusanyiko wenye ghasia, kuhamasisha hisia za chuki, kushawishi hali ya kutoridhika, uchochezi na kushawishi utendaji wa kosa la jinai kati ya February Mosi na 16, mwaka huu maeneo ya Dar es Salaam."
29e5ea1ed4816d8687114bbb13162d9a074e7eb8," SIMBA jana ilionja shubiri baada ya kufungwa mabao 2-1 na Kagera Sugar katika mechi ya Ligi Kuu iliyochezwa uwanja wa Kaitaba, Bukoba. Huo unakuwa mchezo wa kwanza kwa mabingwa hao kupoteza baada ya kushinda mechi 11 mfululizo.Kwa msimu mzima mpaka jana inapoteza mechi ya pili baada ya ile ya Mbao mwanzoni mwa msimu huu. Mabao ya Kagera jana yalifungwa kipindi cha kwanza na Khasim Hamis na Ramadhan Kapera huku la Simba likifungwa na Emmanuel Okwi kipindi cha pili.Kagera waliingia kwenye mechi hiyo na kasi na kupata bao la uongozi dakika ya 17 likiwekwa kimiani na Hamis baada ya kupata krosi nzuri ya Kapera na dakika ya 41 Kapera akafunga la pili kwa kichwa. Matokeo hayo ya Kagera yaliwapeleka mapumziko yakiwa hivyo na Simba ilianza kipindi cha pili kwa mabadiliko kwa kuwatoa Haruna Niyonzima na kuingia John Bocco, James Kotei na kuingia Hassan Dilunga.Mabadiliko hayo yaliwawezesha kufanya mashambulizi ya mara kwa mara langoni kwa Kagera na kupata bao dakika ya 63 lililofungwa na Okwi baada ya kupata pasi nzuri ya Clatous Chama. Simba walitengeneza nafasi nyingi hasa kipindi cha pili lakini hawakuzitumia ipasavyo na kujikuta wakizipoteza. Zana Coulibaly, Okwi, Chama na Bocco walishindwa kutumia nafasi hizo.Kwa ushindi Kagera inajiondoa kwenye mstari wa kushuka daraja ikifikisha pointi 39 ingawa bado itahitaji kushinda michezo ijayo ili kujiweka pazuri zaidi huku Simba ikiendelea kubakia nafasi ya tatu kwa pointi 60 katika michezo 24. Simba sasa inatarajiwa kutua jijini Mwanza kwa ajili ya mchezo dhidi ya Alliance kabla ya kurejea Dar es Salaam kujiandaa dhidi ya KMC."
29f93cb4ecd517363279aecef84e97875d5545a6," KATIKA kuhakikisha wanafunzi 8,456 waliochaguliwa kuingia kidato cha kwanza wanaingia darasani mwezi ujao baada ya kukosa kutokana na uhaba wa madarasa, Halmashauri ya Jiji la Arusha imepitisha bajeti ya Sh milioni 833 kujenga madarasa 63.Meya wa Jiji la Arusha, Kalist Lazaro ameagiza watumishi wa jiji kuahirisha kusherehekea sikukuu ya Krismasi na Mwaka Mpya ili wasimamie kikamilifu ujenzi wa madarasa hayo na watoto waingie darasani kama ilivyopangwa.Alisema yeye ameshaahirisha kusherehekea sikukuu hizo kutokana na uchungu wa kuona kundi la wanafunzi kukwama kuingia kidato cha kwanza kwa upungufu wa madarasa na tayari yuko kazini baada ya bajeti kupitishwa na Kamati ya Fedha na Mipango ya Jiji la Arusha. “Kuanzia sasa nimeahirisha likizo zangu zote za sikukuu ya Krismasi na Mwaka Mpya na niko kazini mpaka madarasa 44 yatakapokamilika, lengo ni kutaka kuona wanafunzi hao mwakani wanaingia darasani,” alisema.“Siwezi kuwa meya ninayeenda likizo na kustarehe na familia wakati wanafunzi mwakani hawaendi shule kwa kukosa nafasi kwa ajili ya madarasa, hilo haliingii akilini,” aliongeza. Kwa mujibu wa taarifa ya Kaimu Ofisa Elimu Jiji la Arusha, Prosper Kessy, Jiji la Arusha linatakiwa kujenga vyumba vya madarasa 63 kwa kuwa waliofaulu ni wanafunzi 10,357 na waliochaguliwa ni wanafunzi 1,901 na ambao hawakuchaguliwa kwa awamu ya kwanza kwa sababu ya uhaba wa madarasa ni wanafunzi 8,456."
2a84a5008e52e2a6656bb548d835335011aaaf74," WAKATI mabingwa wa Ligi Kuu Bara Simba wakikabidhiwa kombe lao la ubingwa jana, watani wake wa jadi Yanga walimaliza ligi hiyo kwa maumivu baada ya kukubali kipigo cha mabao 2-0 kutoka kwa Azam.Mbali na Yanga, timu nyingine zilizomaliza ligi hiyo kwa maumivu jana ni Kagera Sugar iliyoungana na African Lyon kushuka daraja huku Mwadui na Stand United zikimaliza kwenye kapu la kucheza ‘play off’ na timu za daraja la kwanza.Kabla ya mechi za jana, haikuwa ikifahamika timu itakayoungana na African Lyon kushuka daraja wala timu zitakazocheza Play Off, hali iliyolazimua wadau wa soka kusubiri mpaka mechi za mwisho kujua kitakachojiri. Kagera Sugar, licha ya kuwa na pointi zinazokaribiana na timu nyingine sita za chini, haikuwa ikifikiriwa kama ingeshuka daraja. Stand na Kagera zilihitaji ushindi tu jana ili zibaki kwenye ligi huku Mwadui ikihitaji ushindi wa mabao mengi.Lakini matokeo yake, Kagera ikatoka sare ya bao 1-1 na Mbao ugenini uwanja wa CCM Kirumba Mwanza, Stand ikafungwa mabao 2-0 na JKT Tanzania na Mwadui pamoja na kushinda mabao 3-1 dhidi ya Ndanda lakini haikutosha kuifanya ibaki kwenye ligi. Matokeo hayo yanaifanya Mwadui na Stand United zilizomaliza nafasi ya 17 na 18 kwenye msimamo zicheze play off na Pamba na Geita Gold za ligi daraja la kwanza ili kupata timu mbili zitakazocheza Ligi Kuu msimu ujao.Kwenye uwanja wa Jamhuri Morogoro, mabingwa Simba walitoka suluhu na Mtibwa Sugar na kumaliza ligi wakiwa na pointi 93 kileleni huku Mtibwa ikimaliza na pointi 50. Simba ilitawala vipindi vyote vya mechi hiyo huku wachezaji wake wakikosa mabao ya wazi mara kwa mara. Hata hivyo Mtibwa ilijitutumua na kupata kona mbili lakini hazikuzaa matunda.Mfungaji bora wa ligi, Meddie Kagere wa Simba nusura aiandikie timu yake bao katika dakika ya 14 akiunganisha krosi ya Clatous Wachezaji wa Simba wakishangilia baada ya kukabidhiwa kombe lao la ubingwa wa Ligi Kuu jana. Simba ilikamilisha ratiba baada ya kutoka suluhu na Mtibwa Sugar kwenye uwanja wa Jamhuri, Morogoro. Kushoto ni mgeni rasmi wa mechi hiyo Waziri wa Mambo ya Ndani ya Nchi, Kangi Lugola.(Picha na John Nditi). Chama lakini shuti lake lilitoka pembeni mwa lango. Kagere amemaliza ligi hiyo akiwa na mabao 23 akifuatiwa na Salim Aiyee wa Mwadui mwenye mabao 18 na Heritier Makambo aliyefunga mabao 17 huku John Bocco wa Simba amemaliza na mabao 16 na Emmanuel Okwi wa Simba ana mabao 15. Katika dakika ya 34 Chama alikosa bao kwa shuti lake kugonga mlingoti la goli na kupanguliwa na kipa wa Mtibwa Sugar Banedict Tinnoko kabla ya kuokolewa na beki wa Mtibwa Cassian Ponera .Simba ilifanya shambulizi kali dakika ya 38 baada ya shuti la Chama kutoka sentimita chache langoni mwa Mtibwa Sugar. Kipindi cha pili vijana wa Mtibwa walimiliki safu ya kiungo na kuzuia washambuliaji wa Simba kushindwa kupita. Kwenye uwanja wa Taifa Dar es Salaam, Azam ilipata bao la kuongoza dakika ya 45 likifungwa na Daniel Amoah kwa kichwa akiunganisha krosi ya Bruce Kangwa. Bao la pili la Azam lilifungwa dakika ya 50 na Mudathir Yahaya baada ya kumhadaa kipa wa Azam kabla ya kuujaza mpira wavuni.Yanga jana ilionekana kuzidiwa kila idara na kocha wake Mwinyi Zahera alisema imetokana na wachezaji kujua hawakuwa na cha kupoteza. “Ligi imeisha, bingwa ameshajulikana, nyie mmeshajua mnamaliza nafasi ya pili, wachezaji wamebaki wanajiuliza nitakuwemo ama sitakuwemo kwa hiyo wameshindwa kucheza,” alisema Zahera.Katika matokeo mengine ya mechi za jana, Coastal Union ikiwa nyumbani Mkwakwani Tanga ilitoka suluhu na Singida United, JKT Tanzania iliifunga Stand mabao 2-0 na Ruvu Shooting ikinusurika kushuka daraja kwa ushindi wa bao 1-0 dhidi ya Alliance. Kwenye uwanja wa Ihefu Mbeya, Mbeya City ililazimishwa suluhu na Biashara United, Prisons ikishinda mabao 3-1 dhidi ya Lipuli kwenye uwanja wa Sokoine Mbeya na African Lyon ikifungwa mabao 2-0 na KMC."
2a9af38c7e7210b6ba6c72cf5864052629eb3b6f," BAADA ya kusimama kutoa huduma kwa miaka mitano bila kutoa huduma ziwani meli ya Mv Victoria inatarajia kurejea kutoa huduma mwakani.Ukarabati wake umekamilika kwa asilimia 35 na matarajio ya kukamilika kwake ikiwa na asilimia 90 ya vifaa vipya, itakuwa Machi mwakani.Meli hiyo yenye uwezo wa kubeba abiria 1,200 na mizigo tani 200 itaendelea na safari zake za Mwanza kuelekea Bukoba kupitia Kemondo, lakini pia kuelekea bandari ya Port Bell, mji mdogo wa viwanda uliopo jijini Kampala, Uganda.Ofisa Mtendaji mkuu wa Kampuni ya Huduma za Meli (MSCL), Eric Hamissi aliliambia gazeti hili kuwa serikali imeweka mikakati mbalimbali kuhakikisha usafiri wa majini ndani na katika ukanda wa Afrika Mashariki uliokuwepo awali unarejea kwa nguvu .Alisema tangu kusimama kazi kwa meli hiyo ya Mv Victoria mwishoni mwa mwaka 2014, hali ya kibiashara imekuwa ngumu kwa wafanyabiashara wa maeneo hayo hasa waliokuwa wakitegemea usafiri wa majini kusafirishia bidhaa zao.Awali, wakazi wa Kanda ya Ziwa na nchi jirani walitegemea sana usafiri huo. Alisema mkandarasi kutoka Korea Kusini aitwaye KTMI Company Limited akishirikiana na Yuko’s Enterprises ya Tanzania wanaendelea na kazi na shughuli ya ukarabati imeshakamilika kwa asilimia 35.Aidha alibainisha kuwa, kwa kushirikiana na timu yake ya watendaji kwa sasa wameshafanikiwa kurejesha meli nne za Mv Clarias, Mv Umoja, Mv Wimbi zilizopo Ziwa Victoria na Mv Sangara meli ya mafuta inayofanya kazi katika Ziwa Tanganyika."
2ab0ef31dad96da6e0da678339f3f4f045ac1076," SERIKALI imeliagiza Baraza la Famasia nchini kuhakikisha inasimamia na kudhibiti maduka ya dawa ili yatoe huduma sahihi wakizingatia maadili na yale yasiyokuwa na sifa stahiki yafungwe.Imesema yapo baadhi ya maduka ya dawa yanayohusika katika kutoa mimba huku wakijua fika ni kinyume cha maadili na mengine yakishiriki kununua dawa na kuhifadhi dawa za serikali.Aidha, imeeleza kuwa dawa sio bidhaa kama zilivyo nyingine kwa kuwa zinapotumika tofauti hugeuka sumu katika miili ya binadamu na yale yasiyokuwa na kibali au kuwekwa eneo lisilodhibitiwa yafutiwe na hali hiyo ifikie mwisho.Waziri wa Afya, Maendeleo ya Jamii, Jinsia, Wazee na Watoto, Ummy Mwalimu alisema hayo jijini Dar es Salaam juzi wakati akizindua wajumbe wapya wa baraza hilo linalotakiwa kuwepo madarakani kwa miaka mitatu.Kuhusu taaluma ya dawa na biashara, Ummy alisema serikali ina wajibu wa kudhibiti uuzwaji wa dawa, lakini imekuwepo changamoto ya maduka ya dawa yasiyokuwa na kibali wakati sheria ikieleza waziwazi kwamba ni wapi maduka hayo yanatakiwa kuwepo na utaratibu mzima.“Baraza hakikisheni mnatoa mwelekeo kwa wenye maduka wa kinachoendelea kwa wanachofanya ni huduma na sio biashara... asilimia 40 ya wananchi wanapopata tatizo huenda katika maduka ya dawa hivyo yatoe huduma kwa viwango vinavyotakiwa,” alisema Ummy.Alisema amekuwa akitumiwa ujumbe mfupi katika simu yake na yapo maduka ya dawa yanayohusika kushiriki kutoa mimba na mkoani Singida zipo kesi, jambo ambalo wanaofanya hivyo ni kinyume cha maadili ya taaluma hiyo. “Ikifika wakati fungeni maduka hayo yasiyo na sifa, elekezeni macho huko, wengine wamekuwa wakikutwa na kipimo cha MRDT ya serikali huku mengine yakihifadhi na kununua dawa za serikali, msiogope kukagua na kudhibiti,” alisema Ummy na kuongeza kuwa kwa wale wanaotoa huduma kwa usahihi wanaweza kuachwa.Aidha, alisema ametambua maduka ya dawa maalumu (ADDO) yaliyopo vijijini yanayofanya hivyo na kuyasihi waendeshaji wake kuzingatia kanuni, maadili na weledi na wale wanaomtumia ujumbe mfupi wakidai awasaidie kuanzisha maduka ya dawa watambue kuwa wanahitajika wataalamu katika maduka hayo.Alisema lengo kuu katika huduma hiyo ni kudhibiti na kulinda fani hiyo na kulitaka baraza hilo kuwa kabla ya kufikia Machi mwakani, apewe ripoti ya namna ya kusimamia maduka hayo na kuwaeleza kuwa wanapotoa huduma vibaya wanaleta madhara kwa sekta ya afya ikiwemo kupatwa na usugu wa vimelea vya dawa.“Simamieni huduma ya dawa, kwa mfano dawa aina ya ampicilin haifanyi kazi kwa sasa kwa sabbau ya matumizi holela ya dawa, lakini pia epukeni migongano na hata ukiritimba na taasisi nyingine za serikali na kuhakikisha mnapitia tozo zilizopo,” alisema Ummy.Alisema vikwazo kwa wananchi katika eneo la dawa havitakiwi kuwepo kwani lengo ni kurahisisha upatikanaji wa huduma iliyo bora. Kuhusu elimu kwa taaluma hiyo, alisema vyuo vimekuwa vikiongezeka, lakini havikidhi vigezo, wakati sheria ipo wazi ni muhimu kushirikiana na Baraza la Vyuo Vikuu Tanzania (TCU) na Baraza la Vyuo vya Elimu ya Ufundi (Nacte) ili kuwa na wafamasia walio bora, na baraza kutakiwa kusimamia uboreshwaji wa mafunzo."
2ac85346f12429c41daf50490f042007dcd08c83," Kwa mujibu wa Mkurugenzi wa Maendeleo ya Michezo, Dk Yusuph Singo, wachezaji hao walikamatwa JNIA usiku wa kuamkia jana kabla ya kupanda ndege kwenda Italia, ambako haijulikani walikuwa wanakwenda kushiriki mashindano gani. Alisema kuwa msafara huo wa watu 10 ulizuiwa baada ya kutokuwa na kibali kutoka katika chama cha taifa cha mchezo huo wala kile cha BMT.Hata hivyo, haikujulikana walitaka kupanda ndege gani na walikuwa wakienda Italia kushiriki mashindano yapi. Singo alisema wachezaji hao ambao majina yao hayakupatikana, wamezuiwa katika Kituo cha Polisi cha Uwanja wa Ndege JNIA Terminal Three kwa mahojiano zaidi.Mkurugenzi huyo wa michezo alimtaja mtu mmoja anayejulikana kwa jina la Bundala kuwa naye anashikiliwa na polisi kwa kuwa yeye ndiye alikuwa akiratibu safari hiyo. Hata hivyo, juhudi za kumpata Kamanda wa Kanda ya Viwanja vya Ndege nchini, Robert Mayala kuzunguzia suala hilo zilishindikana baada ya kutopokea simu yake kila alipopigiwa.Naye Katibu Mkuu wa Baraza la Michezo la Taifa (BMT), Mohamed Kiganja awali akizungumza na gazeti hili alisema kuwa Bundala amekuwa akijishughulisha na judo wakati alifungiwa maisha kujihusisha na mambo ya judo. “Hawa watu wa judo wanashangaza sana wanamuachia shughuli zao Bundala wakati alishafungiwa maisha kujihusisha na mchezo huo,” alisema Kiganja kwa njia ya simu. Juhudi za gazeti hili zinaendelea kumsaka Kamanda Mayala ili kupata taarifa kamili za wachezaji hao."
2ad94bd023bc1acacfed6a3352a100906678b109," MUDA mfupi baada ya Rais John Magufuli kumteua Mbunge wa Nzega Mjini, Hussein Bashe (CCM) kuwa Naibu Waziri wa Kilimo; mteule huyo amejifananisha na mchezaji wa akiba anayeingia uwanjani kwa jukumu moja tu la kuipatia timu yake ushindi.Katika uteuzi uliofanywa jana; Rais Magufuli amemteua pia Mbunge wa Jimbo la Kibakwe mkoani Dodoma, George Simbachawene (CCM) kuwa Waziri wa Nchi, Ofisi ya Makamu wa Rais, Muungano na Mazingira kuchukua nafasi ya Januari Makamba ambaye uteuzi wake umetenguliwa.Bashe, anachukua nafasi iliyoachwa wazi na Innocent Bashungwa aliyeteuliwa kuwa Waziri wa Viwanda na Biashara. Rais Magufuli alimteua pia Balozi Matern Lumbanga kuwa Mwenyekiti wa Bodi ya Wakurugenzi ya Mamlaka ya Udhibiti wa Ununuzi wa Umma (PPRA) kwa kipindi cha pili.Baada ya kutangazwa kwa uteuzi huo, gazeti hili lilizungumza na Bashe ambaye alisema anamshukuru Mungu na Rais Magufuli kwa kumwamini kushika wadhifa huo.Bashe amesema uteuzi alioupata ni sawa na mchezaji wa akiba katika timu ya mpira aliyetokea benchi na kuingia uwanjani katika dakika za majeruhi, hivyo jukumu kubwa la mchezaji wa aina hiyo ni kuhakikisha timu inapata ushindi.Alisema atahakikisha anamsaidia na kushirikiana vyema na Waziri wake wa Kilimo, Japhet Hasunga, ili sekta ya kilimo iwe na manufaa zaidi kwa taifa.“Namshukuru Mungu pamoja na Rais Magufuli kwa imani yake kwangu, nafahamu mzigo uliopo mbele yangu, jukumu langu la kwanza ni kumsaidia Waziri ili kufikia malengo ya Wizara yetu; Wizara ya Kilimo inashughulika na asilimia 80 ya Watanzania lakini pia inachangia asilimia 28 ya Pato la Taifa,”alisema Bashe.Kwa kuwa suala la uzalishaji wa mazao na masoko ni mtambuka na linagusa wizara zaidi ya moja, alisema wafanyakazi kwa karibu na wizara zingine ikiwemo Wizara ya Biashara na Viwanda, Wizara ya Ardhi, Nyumba na Maendeleo ya Makazi na Wizara ya Fedha na Mipango katika kumsaidia mkulima.Kuhusu changamoto za wizara hiyo, Bashe alizitaja baadhi ya changamoto zinazoikabili wizara hiyo kuwa ni pamoja na bei ya mazao ambayo kwa kiasi kikubwa inadhibitiwa na Soko la Dunia, hivyo kwa kushirikiana na waziri wake na wizara nyingine, wanaweza kupata njia bora ya kumsaidia mkulima ili asipate shida katika hilo. Changamoto nyingine alizozitaja ni ubora wa mazao yanayozalishwa na elimu kwa wakulima.Alisema kwa kuwa serikalini kazi hufanyika kama timu na kwa kuwa Rais Magufuli ni kiongozi anayefanya maamuzi, hivyo anaamini kuwa kazi yake inaweza kuwa rahisi.Katika hatua nyingine kupitia ukurasa wake wa Twitter, Makamba alisema kuwa ameyapokea mabadiliko yaliyofanywa kwa moyo mweupe na atasema zaidi siku zijazo. Hata hivyo alipopigiwa simu ya mkononi Makamba hakuweza kupokea simu hiyo.Naye Simbachawene ambaye amerejea katika Uwaziri baada ya awali kujiuzulu nafasi hiyo kutokana na kuhusishwa na kusainiwa kwa mikataba ya madini bila kuzingatia maslahi mapana ya Taifa, hakuweza kupatikana jana kuzungumzia uteuzi huo wa Rais katika nafasi hiyo ya Muungano na Mazingira."
2b48e2cac369ea2abb17921a610162bd33f74d68," Mahakama ya Hakimu Mkazi Arusha imewakuta na hatia Mkurugenzi wa Shule ya Lucky Vincent Innocent Mushi  na Makamu Mkuu wa shule hiyo Longino Vicent. Wawili hao wamekutwa na hatia ya makosa matano kwenye kesi ya ajali ya gari iliyotokea Mei 6, 2017 na kusababisha vifo vya wanafunzi 32 wa shule hiyo, walimu wawili na dereva mmoja.Akisoma hukumu hiyo Hakimu Mkazi Mfawidhi wa Mahakama, Niku Mwakatobe amesema mshtakiwa Mushi atatakiwa kulipa faini ya milioni 1.5/-na akishindwa atatumikia kifungo cha miaka minne na miezi sita gerezani huku mshtakiwa wa pili Vicent akitakiwa kulipa faini shilingi 500,000/- au kutumikia kifungo cha mwaka mmoja jela. Ajali hiyo, ilitokea Mei 6, 2017, Arusha majira ya saa 12 asubuhi katika eneo la Rhotia wakati, wanafunzi wa shule hiyo, wakitoka kwenda wilayani Karatu, kufanya mitihani ya majaribia na Shule ya Tumaini Academy. Hakimu Mwakatobe amewakuta na makosa hayo matano ambayo ni pamoja na kuvunja sheria za usalama barabarani ikiwemo kuendesha gari za abiria bila kuwa na leseni ya usafirishajina gari lililosababisha ajali kutokuwa na bima. Mengine ni kushindwa kuingia mkataba baina ya dereva na mwajiri na kosa la kuzidisha abiria 13 katika gari lililopata ajali ambalo linamkabili mwalimu mkuu msaidizi."
2b95c79271040f8a030d774286ad44053ee16b9d," Kwa mujibu wa Mkurugenzi Mtendaji wa KNAUF Afrika Mashariki, Zachopoulos Georgios, hadi sasa wameshawekeza kiasi cha dola milioni 10 (shilingi bilioni 21) na ni matarajio yao kwamba watafikisha bilioni 30 katika kipindi cha muda mfupi ujao.Kampuni hiyo ilianza rasmi shughuli zake nchini takribani miaka mitatu iliyopita na tayari imeajiri wafanyakazi 150; huku asilimia 99 kati yao wakiwa ni Watanzania. “KNAUF kwa sasa inafanya kazi katika nchi zaidi ya 200 hapa duniani lakini ofisi yake ya Tanzania ni ya kwanza miongoni mwa nchi za Afrika zilizo Kusini mwa Jangwa la Sahara.“Tumefanya makao yetu makuu kuwa Tanzania kwa sababu imekaa katika eneo la kimkakati kijiografia na inaweza kuwa mlango wetu wa kuingia katika nchi zisizo na bahari zinazoizunguka na mbali zaidi.“Sababu nyingine iliyotufanya tuichague Tanzania ni ukweli kwamba kuna hali ya amani na utulivu,” alisema Mkurugenzi huyo aliyeongoza pia kwamba jasi wanayotumia inapatikana kusini mwa Tanzania Kampuni hiyo ya kimataifa pia ina mradi maalumu wa kufundisha vijana kuhusu teknolojia mpya za ufungaji na utengenezaji wa jasi; lengo likiwa ni kutoa mchango wao kwa jamii ya Tanzania.“Mara wanapokuwa wamehitimu mafunzo yao, tunatoa vyeti ambavyo vinatambulika dunia nzima katika sekta ya ujenzi. Lengo letu ni kwamba hawa wanaofundishwa hapa waweze kuajiriwa popote duniani kwa sababu mafunzo yetu yana hadhi ya kimataifa,” alisema Georgios.KNAUF Tanzania ni kampuni tanzu ya KNAUF yenye makao makuu yake nchini Ujerumani –ikiwa na maeneo ya uzalishaji na ofisi za mauzo 150 katika nchi zaidi ya 60 na ikiwa imeajiri wafanyakazi wa moja kwa moja 26,000 duniani kote."
2bba32730836833faaeb1a263ed29ab4df5735a5," CHUO Kikuu Huria (OUT) kimetangaza kujipanga kubadili mitaala yake ya kufundishia ili kuandaa kada ya wafanyakazi watakaofanya kazi kwenye mapinduzi ya nne ya viwanda, yanayokwenda sambamba na matumizi makubwa ya mfumo wa digitali na mitambo inayofanya kazi badala ya binadamu.Mwenyekiti wa Baraza la Wafanyakazi wa chuo hicho, Profesa Elifas Bisanda alisema wahitimu wengi wa vyuo vikuu nchini hawaajiriki na wanashindwa kujiajiri katika karne hii ya 21, kwa sababu wanaandaliwa kufanya kazi kwa kutumia mitaala ya karne ya 20.“Yale tuliyosoma sisi mia- ka ya 1970 na 1980; ndiyo yaleyale tunayowafundisha wanafunzi wetu wa sasa, hii haifai na ndio maana vijana wetu wengi hawana ajira,” Profesa Bisanda aliyasema hayo hivi karibuni kwenye baraza kuu la tano la wafanyakazi wa chuo hicho lililofanyika katika tawi la Iringa, mjini Iringa.Profesa Bisanda ambaye pia ni Makamu Mkuu wa chuo hicho alisema baadhi ya wafanyakazi wa kada mbalimbali wanaendelea kupoteza ajira zao baada ya kazi walizokuwa wakizifanya kuingia kwenye mfumo wa digitali unaohitaji nguvu kazi ndogo.Pamoja na hayo, Profesa Bisanda alisema chuo chake kimesaidia kunusuru sehemu kubwa ya Sh bilioni moja waliyokuwa wakiitumia kila mwaka kugharamia shughuli za mitihani katika vituo vyake 60 nchini. “Chuo chetu kimekuwa kiongozi katika matumizi ya Tehama hatua iliyosaidia kupunguza gharama za uendeshaji.Zamani tulikuwa tunakodi magari na tunatumia Polisi na Takukuru kusambaza mitihani katika vituo hivyo, lakini sasa mitihani inatumwa kwa barua pepe katika vituo vyote kwa kutumia mfumo maalumu unadhibiti isivuje,” alisema.Akifungua baraza hilo, Mkuu wa Wilaya ya Iringa, Richard Kasesela alikitaka chuo hicho kubuni vyanzo vipya vya mapato yatakayorahisisha uendeshaji wake na kukabiliana na baadhi ya matatizo yanayojitokeza kwa sababu ya ukosefu wa fedha. Kasesela aliyemwakilisha Mkuu wa Mkoa wa Iringa, Ally Hapi katika baraza hilo aliwataka pia wakufunzi wa chuo hicho wakiwemo maprofesa kuacha kubwete- ka na kile wanachopata kutokana na kazi yao ya kufundisha ili waongeze zaidi vipato vyao."
2bd8ed9333cd7b9864725f1742a689df365ad51c," MAMLAKA ya Mapato nchini (TRA) imezitaka taasisi zinazofanya kazi mipakani kushirikiana nayo kwani lengo la serikali ni kurahisisha biashara mpakani na kuongeza mapato ya kodi kutokana na biashara.Kamishna Mkuu wa TRA, Dk Edwin Mhede alisema hayo juzi akizungumza na watumishi wa TRA wa vituo vya forodha vya Kasumulu na Ipyana Wilaya ya Kyela mkoani Mbeya mpaka wa Tanzania na Malawi.Kamishna huyo amesema taasisi za serikali zinazofanya kazi mipakani zinafanya kazi kwa kutegemeana na hivyo ni vema watumishi wa taasisi hizo kuwa na mawasiliano ya karibu  kurahisisha utendaji kazi.""Ni vema mkawa na vikao kuimarisha uhusiano na mawasiliano na wenzenu wa taasisi nyingine zilizopo hapa mpakani ili kurahisisha utendaji kazi na kuongeza tija katika kazi zenu"", alisema Kamishna huyo.Kamishna Mhede pia amewataka watumishi wa taasisi hizo kutambua kuwa wamepewa dhamana kubwa ya kusimamia shughuli za serikali katika mpaka wa Kasumulu na mipaka mingine hivyo kila mmoja ana wajibu wa kutimiza malengo ya serikali ya kurahisisha ufanyaji wa biashara mipakani.Taasisi zinazofanya kazi katika mpaka wa Kasumulu ni pamoja na Idara ya Uhamiaji, Shirika la Viwango (TBS), Wakala wa Dawa na Vifaa Tiba (TMDA), Tume ya Nguvu za Atomiki  (TaEC), Jeshi la Polisi, Idara Afya, Kilimo, Uvivu, Mifugo, Wakala wa Huduma za Misitu (TFS) na Wakala wa Vipimo (WMA)Kituo cha Forodha na Ushuru wa Bidhaa Kasumulo, kiunahudumia mizigo na abiria kutoka nchi Malawi,  Afrika Kusini, Zambia, Jamhuri ya Kidemkrasia ya Kongo (DRC) na nchi zingine kusini mwa Afrika.Takwimu za TRA zinaonesha  Julai 2016 hadi Septemba 2019, tani 243,145 za Sh bilioni 567 zimesafirishwa nchi mbalimbali za SADC kupitia Kasumulu na  tani 145,937 zenye thamani ya Sh bilioni 233 ziliingia nchini ambapo jumla ya Sh bilioni 47.4 zilikusanywa kama kodi katika mpaka huo pekee. "
2be0d207f3a86e11d08edc1188508e1af1d63fb0," winjuma, Mwana FA wanatarajiwa kupanda jukwaa moja mwishoni mwa mwezi huu.Wawili hao ni marafiki wa muda mrefu lakini walitofautiana miaka ya karibuni, kabla ya kupatana tena mwishoni mwa mwaka jana na kuahidi kufanya kazi ya pamoja wakati ukifika. Wawili hao watakutana katika tamasha aliloliandaa Jaydee la Anaweza ambapo pia wasanii kadhaa watatoa burudani.“Litakuwa ni tamasha zuri na burudani ya aina yake litakalofanyika kwenye hoteli ya Golden Tulip, watu waje watushuhudie, tumepanga kutoa burudani ya aina yake,” alisema.Wasanii wengine watakaotumbiza siku hiyo ni Niki Mbishi, Domokaya, Bushoke na Alawi Junior.Jaydee na Mwana FA wamewahi kufanya kazi kadhaa miaka ya nyuma ikiwemo wimbo wa Alikufa kwa Ngoma uliofanya vizuri."
2c498e330e035ae446ecde1a08bbf4f9598ea178,".Waziri wa Nchi Ofisi ya Waziri Mkuu anayeshughulika Uwekezaji Angela Kairuki, ameuagiza uongozi wa Kituo cha Uwekezaji Tanzania (TIC) kutembelea na kugakua mazingira ya Wafanyabiashara na Wawekezaji wazawa waliopo mkoani Ruvuma ndani ya kipindi cha siku Saba.Waziri Kairuki ametoa agizo hilo alipotembelea kiwanda cha kutengeneza kahawa cha wilaya ya Mbinga cha MCCCO pamoja na kiwanda cha DAE, kwa lengo la kukagua mazingira na utendaji wa viwanda hivyo.Ametoa agizo hilo baada ya kubaini kuwa, TIC haijawafikia Wawekezaji wazawa waliopo mikoani, ili kuwatambua na kuwaelimisha kuhusu fursa zinazotolewa na kituo hicho. “Ninawaagiza TIC mfike katika viwanda hivi ndani ya siku Saba kuanzia sasa, ili kuwatembelea na kuwaeeleza huduma zinazotolewa na taasisi yenu ikiwemo fursa zilizopo na endapo wataona inafaa wajisajiri kwa kuwa ni suala la hiari,”amesisitiza Waziri Kairuki.Kwa upande wake, Mkurugenzi wa Sera, Mipango na Utafiti wa TIC Mafutah Bunini amesema kuwa,  katika kuboresha utendaji wao,  wamefungua ofisi za Kanda Saba ili  kuwafikia kwa urahisi Wawekezaji wa ndani na kwamba wanatoa uzito sawa kwa Wawekezaji wa ndani na wa nje."
2c6451ee38d8ba82c2d43d23ada828a269ca4116," TIMU za Yanga ya Tanzania na Bandari ya Kenya zimejiweka pabaya katika mbio za kusaka nafasi ya kucheza hatua ya makundi ya michuano ya Kombe la Shirikisho Afrika bada ya kupoteza mechi zao za kwanza za mchujo.Yanga wenyewe wakicheza katika Uwanja wao wa CCM Kirumba jijini Mwanza, walijikuta wakichapwa mabao 2-1 na Pyramids FC ya Misri na hivyo kuwa na kibarua kigumu cha kupindua matokeo katika mchezo wa marudiano utakaofanyika Jumapili Misri.Bandari, wenyewe walipokea kichapo cha mabao 4-2 na Horoya ya Guinea katika mchezo uliochezwa ugenini na hivyo kuhitaji ushindi mkubwa watakapocheza nyumbani ili kutinga hatua ya makundi.Hata hivyo, Gor Mahia wenyewe katika michuano hiyo walitoka sare ya 1-1 na DC Motema Pembe ya Jamhuri ya Kidemokrasia ya Congo katika mchezo uliofanyika kwenye Uwanja wa Moi Kasarani nchini Kenya. Kimahesabu, Yanga wanahitaji angalau ushindi wa kuanzia mabao 2-0 ili kutinga hatua ya makundi ya Kombe la Shirikisho la Afrika, kazi ambayo sio nyepesi.Timu zingine za ukanda huo zinazoshiriki kwenye michuano hiyo, Proline FC ya Uganda ilikuwa ugenini na kufanikiwa kupata sare ya kufungana mabao 2-2 dhidi ya mwenyeji wao, Al Nasir Benghazi ya Libya."
2c966c3f4143d9c68580bf1c3d404a59137ae609," Pamoja na ubingwa huo, nyota wa zamani wa Manchester United, Wayne Rooney, ndiye aliyekuwa gumzo ndani na nje ya dimba baada ya kufunga goli kwa mkwaju wa mbali katika dakika ya 34 ya mchezo baada ya kubanwa vilivyo kwa muda mrefu na walinzi wa Gor Mahia.Hata hivyo goli hilo lilidumu dakika tatu tu kwani dakika ya 37, Jacques Tuyisende aliisawazishia Gor Mahia kwa kichwa baada ya mabeki wa Everton kushindwa kuokoa kona na timu hizo kwenda mapumziko zikiwa sare ya 1-1.Kipindi cha pili kilianza kwa kasi huku timu hiyo ya England ikitaka bao la pili kwa udi na uvumba lakini mashutu yao yaligonga mwamba huku mengine yakiokolewa na mabeki wa Gor Mahia.Hata hivyo, Dowel Davies aliiandikia Everton goli la pili katika dakika ya 81 baada ya kufunga mkwaju mkali uliomshinda golikipa wa Gor Mahia na kuifanya timu hiyo ya EPL kuweka historia ya kuchukua kombe hilo hapa nchini."
2cada7f16de01df9295a1b644efe5c619ac8a2b2," KAMPUNI ya Halotel imezindua huduma mpya ya mawasiliano ‘Mpango Mzima’ ambayo pamoja na faida zake nyingine inamwezesha mtumiaji wa simu wa mtandao huo kupata unafuu katika huduma za simu.Mkurugenzi wa Halotel, Nguyen Van Son amesema kuanzishwa kwa huduma hiyo ni mwendelezo wa kampeni zinazoendelea kufanywa na Halotel katika kumrahisishia mteja wake kupata huduma bora za mawasiliano.Huduma hizo ni pamoja na intaneti bila kikomo, kupiga simu mitandao yote bila kikomo na kutuma ujumbe mfupi wa maneno (sms).Son alisema ujio wa huduma hiyo mpya na ‘Kijanja’ imelenga kumwezesha mtumiaji wa mtandao huo kutumia intaneti yenye kasi na ukubwa wa (GB 5) bila kikomo, kupiga simu kwenda mitandao yote bure kwa kila dakika 5 za kwanza kuzawadiwa sms 5,000 kwa mwezi.“Huu ni mwendelezo wa mpango wa mapinduzi ya kimawasiliano wa Halotel kuwa karibu na kuwajali wateja wetu kwa huduma bora za mawasiliano zitakazomwondolea hofu ya kufanya mawasiliano ya simu bila kukatika kabla hajamaliza maongezi,” alisema Son.Alisema ili mteja afaidi huduma hiyo mpya anapaswa kujiunga*148*66# na kuchagua Mpango Mzima ambapo atafurahia unafuu huo mahususi kwa watumiaji wa mtandao wa huo.Mkurugenzi huyo alisema huduma hiyo ya mpango mzima ni mpya kuwahi kutolewa miongoni mwa mitandao yote ya simu hapa nchini na kwamba kuanzishwa kwake ni zawadi kwa watumiaji wote wa mtandao huo.Alisema pamoja na huduma hizo, Halotel pia imeunganisha ‘Optic Fiber’ zenye urefu wa zaidi ya kilomita 20,000 maeneo ya miundombinu yake kuwezesha upatikanaji data kwa maeneo mapya na kuiwezesha kuwa chaguo la kwanza kwa wateja kwa suala la huduma za internet."
2cae18f86c326b0eb16f03b0aa9c75818a977448," Meneja Mkuu anayeshughulikia Masoko wa Kampuni ya Diamond Motors, Laurian Martin aliyasema hayo Dar es Salaam juzi na kusisitiza: “Kwa sasa watu wenye kipato cha kati wanashindwa kabisa kununua magari mapya kutokana na ukubwa wa kodi na gharama nyingine zinazoambatana na uingizaji wa magari haya mapya ndani ya nchi”.Martin alitoa kauli hiyo kwenye hafla fupi ya kumtakia safari njema mmoja ya wateja wao ambao ni raia wa Afrika Kusini, Graham Vaas ambaye kwa sasa anaendelea na ziara ya siku 90 kwenye nchi za kusini na mashariki ya Afrika kwa kutumia gari aina Mitsubishi Pajero Sports ambayo pia ni mpya.Alisema kwa sasa soko la magari nchini limeelemewa na magari yaliyotumika ambayo yameteka asilimia 70 ya soko hilo hali aliyoielezea kuwa imekuwa ikisababishia taifa hasara kubwa kiuchumi kupitia matumizi makubwa ya mafuta, ukarabati wa mara kwa mara sambamba na uchafuzi wa mazingira.“Watanzania pia hawana budi kuzingatia ushauri wa wataalamu wanapofanya uamuzi wa kununua aina ya usafiri. Ni vyema wangezingatia gharama za utunzaji wa gari baada ya kununua na si kuangalia unafuu wa bei pekee,’’ alibainisha Martin na kuongeza:“Gari kama hii Mitsubishi Pajero Sports inatumia mafuta vizuri na haimsumbui mteja kufanya matengenzo ya mara kwa mara na hata vipuri vyake pia ni gharama nafuu achilia mbali gharama ya gari yenyewe ambayo pia ni nafuu’’.Akizungumza kwenye hafla hiyo, Vaas ambaye amekuwa akifuatana na mkewe kwenye ziara yake alisema kuna haja ya serikali kuhakikisha inaangalia namna ya kuboresha soko la magari mapya hapa nchini"
2cc876deb0920ade25c16884bb57a0aa8359c43a," MCHEZAJI wa zamani wa Yanga, Thabani Kamusoko jana aliinyima ushindi timu yake hiyo baada ya kuifungia Zesco ya Zambia bao la kusawazisha katika dakika za majeruhi za mchezo wa kwanza wa raundi ya kwanza ya Ligi ya Mabingwa wa Afrika kwenye Uwanja wa Taifa jijini Dar es Salaam. Yanga ilikuwa mbele kwa bao 1-0 lililofungwa kwa penalti katika dakika ya 25 na Patricl Sibomana baada ya mchezaji mwigine wa timu hiyo, Sadney Urikhob kuangushwa katika eneo la hatari. Kamusoko, ambaye alijiunga na Yanga mwaka 2016 kabla ya kuondoka baada ya misimu kadhaa, alifunga bao hilo la kusawazisha katika dakika ya 90 na kuiwezesha timu yake kumaliza kwa sare ya 1-1. Kwa matokeo hayo, Yanga sasa ina kibarua kigumu kuhakikisha inatoka sare ya kuanzia mabao 2-2 au kushinda kwa idadi yoyote ya mabao katika mchezo wa marudiano ugenini, ili kusonga mbele katika hatua ya makundi. Hatahivyo, endapo Yanga itatolewa na Zesco katika Ligi ya Mabingwa, itaangukia katika hatua ya makundi ya Kombe la Shirikisho kama ilivyofanya msimu miwili iliyopita. Kocha wa Yanga, Mwinyi Zahera alikiri timu yake kupoteza nafasi nyingi za wazi za kufunga, lakini alisisitiza hilo haliwafanyi timu ya kushindwa kuibuka na ushindi katika mchezo wa marudiano utakaofanyika Zambia. Alisema atahakikisha timu yake hairudii makosa ya kukosa mabao kibao mbele ya lango la wapinzani wake. Naye kocha wa Zesco, Godfrey Lwandamina aliionya Yanga na kusema kuwa timu yake haijawahi kupoteza mchezo wowote wa kimataifa kwenye Uwanja wa Mwanawasa nchini Zambia, hivyo wapinzani wao waende Zambia kwa tahadhari kubwa. Lwandamina aliwahi kuiifundisha Yanga na kuondoka miaka miwili iliyopita na kurudi kwao Zambia. Yanga ilipoteza nafasi katika dakika ya nne na 15 wakati Sadney Urikhob aliposhindwa kufunga licha ya kuwa katika nafasi nzuri. Dakika ya nne Mapinduzi Balama alikosa bao katika dakika ya 11 huku Papy Tshishimbi naye akishindwa kuujaza mpira wavuni katika dakika ya 56.Kikosi Yanga: Metacha Mnata, Ally Mtoni, Kelvin Yondani, Feisali Salum, Mapinduzi Balama/Ally Ally, Mohamed Issa/Ngassa, Patrick Sibomana, Sadney Urikhob/Maybin Kalengo, GWIJI"
2d2fe22b39e39e7bb306d5e84dc9f9c4d470114e," WAAMUZI wasaidizi waliochezesha mchezo wa Yanga dhidi ya Mtibwa Sugar wamesimamishwa na Kamati ya Waamuzi ya Shirikisho la Soka Tanzania (TFF) kwa madai ya kuboronga katika mchezo huo wa Ligi Kuu Tanzania Bara uliochezwa Uwanja wa Taifa, Dar es Salaam, Alhamisi iliyopita.Akizungumza jana Mwenyekiti wa kamati hiyo, Salum Chama amesema, waamuzi waliosimamishwa kupisha uchunguzi ni mwamuzi msaidizi namba mbili Godfrey Msakila (Geita) na Sylivester Mwanga (Kilimanjaro).“Msakila anadaiwa kukataa bao la Heritier Makambo wa Yanga kwa madai alikuwa ameotea na Mwanga amesimamishwa kwa kulalamikiwa kuzuia shambulizi la Mtibwa Sugar akidai Ismail Aidan alikuwa ameotea lakini picha za video za marudio ya tukio hilo, zinaonyesha hakuotea,” amesema Chama.Chama alisema mwamuzi Nassoro Mwinchui na mwamuzi msaidizi Abdallah Rashid (wote wa Pwani) wamesimamishwa kwa kosa la kukataa bao la Biashara United katika mechi dhidi ya Coastal Union wakidai mfungaji alikuwa ameotea.Pia mwamuzi msaidizi Nicholas Makaranga (Morogoro) amesimamishwa kwa kukataa bao la Ruvu Shooting dhidi ya KMC akidai mfungaji Fully Maganga alikuwa kwenye nafasi ya kuotea.Chama aliendelea kusema rungu hilo pia limemkuta mwamuzi msaidizi Ahmada Simba ( Kagera) ambaye alichezesha mchezo wa Mwadui FC dhidi ya Singida United na kukataa bao la kusawazisha la Mwadui FC kwa madai ya kuwa mfungaji alikuwa ameotea.Aidha, Chama alisema waamuzi hao walichezesha chini ya kiwango na kupata alama chache hivyo wamesimamishwa kupisha uchunguzi kabla ya kuchukuliwa hatua zaidi. Hatua hii imekuja ikiwa ndio ligi imeanza kwani imemaliza mzunguko wa pili juzi."
2d9c99c1154e7e7bce3b3f191f4d828672ea27a6," Waziri wa Nchi, Ofisi ya Waziri Mkuu anayeshughulikia Uwekezaji na Uwezeshaji, Dk Mary Nagu alitoa kauli hiyo juzi katika eneo la Kata ya Mkulazi, Wilaya ya Morogoro Vijijini mkoani Morogoro, wakati alipofanya ziara katika shamba la Mkulazi linalokadiriwa kuwa na ukubwa wa hekta 63 elfu.Alisema siku zote wawekezaji wanapenda maeneo ambayo yanafikika kwa wepesi ili waweze kufanya biashara kwa uhuru, hivyo ni wajibu wa Serikali kuiimarisha na kujenga mipya zaidi ili kuweka mazingira bora ya biashara nchini.Alisema shamba la Mkulazi ni kubwa na wawekezaji wapo tayari kuwekeza hasa katika kilimo cha miwa hivyo ni jukumu la kituo cha uwekezaji nchini kuiona changamoto hiyo ili waweze kuwasiliana na mamlaka husika katika kuboresha miundombinu ya barabara.“Hii ni changamoto kubwa, naomba tushirikiane wote kwa pamoja ili tuweze kulifanyia kazi jambo hili kwa haraka na mafanikio,” alisema waziri huyo.Alisisitiza kuwa nchi itaondokana na umasikini kwa kiasi kikubwa iwapo dhamira itaelekezwa kwenye uwekezaji wa kilimo hasa katika mashamba makubwa ya mazao mbalimbali kama sukari na mpunga.Awali akitoa maelezo kuhusu shamba hilo la Mkulazi, Mkurugenzi wa Huduma kutoka Kituo cha Uwekezaji Nchini (TIC), Nakuala Senzia, alisema tayari wataalamu wameshafika na kupima shamba hilo na tayari limegawanywa kulingana na matumizi.Aliongeza kuwa kwa sasa wameshafanya mawasiliano na kambi ya Jeshi ya Ngerengere ili waweze kusaidia kusafisha eneo la shamba hilo liwe katika muonekano mzuri tofauti na ule wa sasa.Eneo la Mkulazi lililopo katika Wilaya ya Morogoro Vijijini ni eneo linalopitiwa na mito ya Ngerengere na Ruvu, na tayari baadhi ya wawekezaji walishafika na kujionea eneo hilo ambalo mazao kama miwa na mpunga yanatajwa kuwa yanaweza kustawi kwa wingi."
2dff481ee72ac1bcde6262b26c372a9e8b7c7497," WAZIRI Mkuu Kassim Majaliwa amefungua jengo la Taasisi ya Sayansi na Teknolojia ya Karume(KIST), Wilaya ya Magharibi B mjini Unguja ililogharimu Sh bilioni 4.2. Jengo hilo limefunguliwa ikiwa ni sehemu ya maadhimisho ya sherehe za miaka 55 ya Mapinduzi ya Zanzibar yaliyofanyika Januari 12, 1964.Alisema kukamilika kwa jengo la taasisi hiyo kuna manufaa makubwa kwa jamii ikiwamo kutoa elimu ya ufundi itakayosaidia vijana kujiajiri na kuondokana na utegemezi.Alisema kusaidia azma ya serikali ya kufikia uchumi wa kati ifikapo mwaka 2025 na msukumo katika sekta ya viwanda kwa vijana kujiajiri na kuajiriwa katika sehemu mbalimbali pamoja na serikalini.Alisema manufaa mengine ya taasisi ni kutoa mafunzo ya fani mbalimbali zinazokwenda sanjari na mabadiliko ya ulimwengu katika sayansi, teknolojia na ualimu.Waziri mkuu ameutaka uongozi wa taasisi hiyo ubuni mbinu mbalimbali na utafute miradi mingine ya ujenzi itakayosaidia kuwa na miundombinu ya kisasa ya kutolea elimu.Alisema uongozi wa taasisi hiyo hauna budi kuweka mikakati ya kushirikiana na taasisi nyingine zinazotoa mafunzo ya ufundi ndani na nje ya nchi ili kubadilishana uzoefu.Awali, Waziri wa Elimu na Mafunzi ya Amali, Riziki Pembe Juma alisema wataendeleza taasisi hiyo ili kuwaendeleza vijana na baadaye wajiajiri na kuajiri.Alisema vijana wanaohitimu mafunzo ya fani mbalimbali katika taasisi hiyo wanapewa mikopo ya masharti nafuu na serikali baada ya kujiunga kwenye vikundi.Waziri alisema wahitimu hao kabla ya kupewa mikopo wanaandika andiko la miradi ambayo watakwenda kuitekeleza ambapo tayari vikundi zaidi ya 10 vya vijana vimeshawezeshwa."
2e543d501ac8b6dd450fef9425cae55ff7b50a73," Aidha, wamesema ili kutekeleza vipaumbele hivyo, ni lazima msingi wake uwe Utawala Bora na kuviwezesha vyombo vya Ulinzi na Usalama kuhakikisha nchi inakuwa salama ili kuvutia wawekezaji na wananchi kufanya shughuli za maendeleo.Walisema hayo jana kwa nyakati tofauti, wakati wakitoa maoni kuhusu mapendekezo ya mpango huo, wakati Bunge lilipokaa kama Kamati chini ya Mwenyekiti wa Bunge, Mussa Azzan Zungu, Mbunge wa Ilala (CCM), kujadili mpango huo.Mbunge wa Kuteuliwa, James Mbatia (NCCR-Mageuzi) alisema Serikali haiwezi kufikia malengo, ikiwa na vipaumbele vingi na katika karne hii ya 21, vipaumbele vinapaswa kuwa reli na bandari ikiwa nchi inataka kufikia uchumi wa kati mwaka 2015.“Tunahitaji Dola za Marekani bilioni tatu kwa ajili ya bandari, bilioni 1.5 Bandari ya Dar es Salaam na reli inahitajika Dola bilioni saba, ni kama Dola bilioni 10 (zaidi ya Sh trilioni 15) zitatuondoa kwenye uchumi mdogo, tunazunguka katika umasikini ule ule, fedha zipatikane tuwekeze kwenye reli vizuri,” alisema Mbatia.Alishauri Serikali kuacha kukopa kwenye masharti magumu na mikopo midogo midogo, bali ikope mikopo mikubwa na kuwekeza katika reli na kuongeza kuwa Watanzania wakiamua, wanaweza, utalii na uwekezaji mkubwa unawezekana kupitia bandari bora na reli.Mbatia akitoa mfano wa vivutio vya Tanzania ikiwa nchi ya pili duniani kwa vivutio vingi baada ya Brazil, alisema ni aibu kushika nafasi ya 110 kwa wingi wa watalii wanaofika kuona vivutio hivyo kati ya nchi 133 wakati Kenya ni ya 28 kwa vivutio na iko nafasi ya 103.“Tuache kulumbana, tuongeze umakini katika kupanga mambo ya kupunguza umasikini, uwezo na nguvu tunayo ya kufanya hivyo,” alisema Mbatia.Naye Mbunge wa Nkenge, Assumpta Mshama (CCM) alisema mpango wa “Matokeo Makubwa Sasa” hautatekelezeka kama baadhi ya watendaji wanaokosea watalindwa na kuhamishwa idara badala ya kuwajibishwa.“Kwa mfano, hata mshahara sisi wabunge mpaka tarehe 30 hatujapata utadhani tunafanya kazi kwa Wahindi ama mtu binafsi mwenye amri ya kukupa mshahara tarehe 34. Maneno ni mengi kuliko matendo, tutenge vipaumbele vichache muhimu kuondoa tatizo la ajira na umasikini,” alisema Mshama.Mbunge wa Ngara, Deogratius Ntukamazina, alisema pamoja na kuwekeza katika reli na bandari, Serikali inapaswa kuiangalia ATCL ili ifanyekazi kwa faida. Alitolea mfano Rwanda yenye ndege saba akisema ni aibu Tanzania kupitwa na nchi ndogo kama hiyo.Mbunge wa Viti Maalum, Rita Mlaki (CCM) alishauri kuanzishwe Idara ya Intelijinsia ya Uchumi, kusimamia utekelezaji wa mpango huo na kuongeza kuwa reli kuanzia Dar es Salaam kwenda Isaka mpaka Kigali ni muhimu.Mbunge wa Rombo, Joseph Selasini alisema mpango huo una mambo mengi na kupendekeza yachaguliwe mambo machache muhimu yanayoweza kukuza uchumi, ili yafanyiwe kazi kama vile reli ambayo ikijengwa hasa ya kati, itasababisha ajira, kuimarisha biashara na itaokoa barabara.Kwa upande wake, Mbunge wa Tabora Mjini, Ismail Aden Rage (CCM) alisema mkombozi wa uchumi wa nchi ni reli na kuishauri Serikali kuongeza kasi katika kushughulikia reli kwa kumuwezesha Waziri wa Uchukuzi, Dk Harrison Mwakyembe kifedha ili mikakati aliyojiwekea ya kununua mabehewa itekelezeke."
2ea80316710f886c245ae2e2d45915567e548c7c," KATIKA kutekeleza mkataba na Shirika la Chakula Duniani (WFP), Wakala wa Taifa wa Hifadhi ya Chakula (NFRA) umeanza kusafirisha mahindi tani 36,000 zilizonunuliwa na shirika hilo.Kaimu Ofisa Mtendaji Mkuu wa NFRA, Vumilia Zikankumba amewaeleza waandishi wa habari kuwa, mpaka sasa NRAF tayari imeshasafirisha mahindi takribani tani 15,000 kwenda Uganda.Hatua hiyo ni utekelezaji wa mkataba wa mauziano ya mahindi ulioingiwa kati ya NRFA na WFP, Januari 4, mwaka huu jijini Dar es Salaam na kushuhudiwa na Rais John Magufuli ambapo awamu ya kwanza WFA imenunua tani 36,000 kwa Sh bilioni 21.Mahindi hayo ni sehemu ya tani 160,000 za chakula zenye thamani ya Sh bilioni 132.2 zilizonunuliwa na WFP nchini Tanzania mwaka 2018, ikiwa ni ongezeko la kutoka Sh bilioni 63.6 zilizotumika kununua chakula katika mwaka 2017.“Tumeshasafirisha nusu ya mkataba wetu unaotutaka kusafirisha mahindi tani 36,000 ambapo hadi hivi sasa kama mnavyoona hapa shughuli zinaendelea na tayari tumesafirisha nusu ya mkataba tayari tani 15,000 zishakwenda nje ya nchi,” alisema Zikankumba.Aidha aliwataka wakulima kutumia fursa hiyo ya NFRA, kuuza mahindi kwa WFP kulima kwa wingi na kuzingatia ubora. Naye Kaimu Meneja wa NFRA Kanda ya Dodoma, Felix Ndunguru alisema kazi ya kusafirisha mahindi tani hizo 36,000 inaendelea vizuri na kuwa watakamilisha katika muda uliopangwa.“Hapa Dodoma ni kama sehemu ya kuondokea tunayatoa kutoka katika kanda zetu saba za NFRA nchini, ambazo ni Dar es salaam, Songea, Makambako, Shinyanga, Arusha na Dodoma,” amesema.Mkuu wa Kitengo cha Usafirishaji Chakula wa WFP, Mahamud Mabuyu amesema hatua ya shirika lake kununua mahindi na nafaka Tanzania limetokana hasa na kuwa ni miongoni mwa nchi ambazo hazitumii tekinolojia ya Uhandisi Jinsi (GMO) katika kilimo.Alisema kwa mwaka 2018, WFP ilinunua Tanzania tani 136,000 za nafaka na kati ya hizo, tani 23,000 zilikuwa za zao la mtama, jambo ambalo limefungua mlango wa kununua nafaka hiyo hapa nchini.Mabuyu alisema awamu ya kwanza ya utekelezaji wa mkataba huo, WFP imenunua tani 36,000 za mahindi ambazo zitapelekwa maeneo ya Sudani Kusini na Uganda na kwenye makambi ya wakambizi yaliyopo hapa nchini.Aidha, Mabuyu amesema katika kusaidia kuinua kilimo cha Tanzania hususani wakulima wadogo, WFP limeweza kuwaunganisha wakulima wadogo 53,000 na NRFA na asilimia 44 ya hao ni wanawake hivyo wamechangia kuwawezesha wanawake wa kitanzania.Meneja wa Kituo cha Dodoma katika Shirika la Reli Tanzania (TRC) Rose Gauga alisema wanashukuru hatua ya Rais Magufuli kuagiza shirika hilo kushiriki kusafirisha mzigo huo.Alisema shirika lake lina uwezo mkubwa wa kusafirisha mzigo huo kwani lina mabehewa 140 ya kusafirishia mizigo huku kila behewa likiwa na uwezo wa kubeba tani 40 na kuwa linasafirisha mahindi hayo hadi Uganda ikiyatoa katika Kanda za Dar es Salaam, Shinyanga, Mpanda na Dodoma. Hivi karibuni WFP ilitoa msaada wa Sh bilioni 1.8 kwa TRC kwa ajili ya kukarabati mabehewa 40 ya treni ili kuharakisha"
2ebfaa78df27a0a64d26bf6772757307c9ff975a," TANZANIA inashiriki maonesho ya utalii ya kimataifa nchini Uholanzi kwa lengo la kutafuta fursa mpya za soko la utalii nchini humo.Maonesho hayo ambayo hufanyika kila mwaka katika mji wa Utrecht na kushirikisha taasisi mbalimbali kutoka duniani kote, yanajulikana kama ‘Holday Fair 2019 na yalianza tangu Januari 9 mwaka huu na yatakamilika Januari 13, 2019.Kwa mujibu wa taarifa iliyotumwa jana kwa vyombo vya habari na Kitengo cha Mawasiliano ya Serikali kutoka Wizara ya Mambo ya Nje na Ushirikiano wa Afrika Mashariki, Taasisi mbalimbali na kampuni binafsi za utalii zipo nchini humo kwa ajili ya kushiriki maonesho hayo.Kwa mujibu wa taarifa hiyo ya Wizara, Taasisi za Serikali zinazoshiriki maonesho hayo ni pamoja na Bodi ya Utalii Tanznaia (TTB), Mamlaka ya Hifadhi za Taifa (TANAPA) na Mamlaka ya Hifadhi ya Ngorongoro (NCAA).Kwa upande wa kampuni binafsi zinazoshiriki maonesho hayo ni into Africa Eco Travel Ltd, Migada Adventures, Mbalaget Tented Camp Ltd, Kili Fair Promotions Ltd, East Africa Camps na Makasa Tanzania Safaris.Balozi wa Tanzania nchini Uholanzi, Irene Kasyanju, alisema kuwa maonesho hayo ni fursa muhimu kwa Tanzania kutangaza vivutio vyake vya utalii.Kasyanju alisema kwa mara ya kwanza mwaka huu, waandaaji wa maonesho hayo wametoa nafasi kwa Balozi za nje zilizopo nchini humo nazo kutangaza fursa za biashara na uwekezaji zilizomo katika nchi zao.Kwa mujibu wa Balozi huyo, maonesho hayo yataenda sanjari na Vakantiebeurs Travel Congress, Vakantiebeurs Consumer Day na Vakantiebeurs Trade Day ambapo washiriki watapata fursa ya kupeana taarifa muhimu kuhusu mwelekeo na maendeleo ya biashara ya utalii katika maeneo mbalimbali duniani, vivutio vipya pamoja na kufanya biashara.Ushiriki wa Tanzania katika maonesho hayo utasaidia washiriki kukutana na wadau na kuanzisha uhusiano wa kibiashara unaotarajiwa kufungua soko la utalii nchini baada ya wadau hao kupata maelezo ya kutosha kuhusu vivutio vilivyopo nchini na faida zake."
2ed11ec456a062d53dba7f7a9d57534d12acdb95," TISHIO la ongezeko la majanga ikiwemo vifo kwa wananchi wa Msumbiji yanayotokana na athari za kimbunga Kenneth, imeongezeka baada ya mvua kubwa kuendelea kunyesha kaskazini mwa nchi hiyo wiki hii.Tayari juzi iliripotiwa vifo vimefikia watu 38 vilivyotokana na kimbunga hicho na Umoja wa Mataifa (UN) umesema kutokana na mvua hizo, imekuwa vigumu misaada kuwafikia maelfu ya waathirika wa kimbunga hicho.Msemaji wa UN anayeratibu utoaji wa misaada ya uokozi nchini humo, Gemma Connell alinukuliwa katika vyombo vya habari vya Msumbiji akisema kuwa hali mbaya ya hewa inayotokana na kuendelea kwa mvua, inaongeza ugumu kwa watoa misaada kuwasili katika maeneo yalioathirika. Aidha Connell alinukuliwa na Shirika la habari la AP Jumatatu wiki hii akieleza pia kuhusu ugumu huo ulioendelea mpaka sasa.Taasisi ya Taifa ya Hali ya Hewa ya Msumbiji, ilieleza kuwa eneo la kaskazini mwa nchi kutaendelea kuwa na mvua kubwa za mfululizo kwa zaidi ya milimita 50. Kiwango hiki kilianza kusoma kuanzia Jumanne wiki hii na juzi. Mamlaka nchini zimetahadharisha kutokea kwa magonjwa ya milipuko kutokana na kukosekana maji safi na salama. Katika eneo lililoathirika zaidi la Pemba, serikali imewashauri wananchi kuondoka katika maeneo ya bondeni na kuhamia maeneo ya juu, milimani.Juzi, taarifa zilieleza kuwa vifo vinavyotokana na kimbunga Kenneth vimefikia 38 na ipo hatari kimbunga hicho kikarudi. Kimbunga hicho kimetokea wiki sita sasa baada ya kimbunga kingine kiitwacho Idai kupiga katikati ya Msumbiji.Kimbunga Idai kiliathiri pia Malawi na Zimbabwe na ni mara ya kwanza kwa kimbunga kuathiri mataifa ya kusini mwa Afrika kwa wakati mmoja. Maelfu ya watu katika Wilaya ya Macomia na Quissanga, kaskazini mwa Pemba katika kisiwa cha Ibo wanauhitaji mkubwa wa chakula na malazi. Zaidi ya watu 35,000 hawana mahali pa kuishi baada ya makazi yao kuharibiwa vibaya. Serikali imesema waathirika wakubwa ni watoto na wanawake. Kimbunga Idai kilisababisha vifo vya zaidi ya watu 600 mwezi uliopita."
2ef825bd7e0591e0e7cb78dae66ce5a2b6c40f5d," Akizungumza na waandishi wa habari juzi, Meneja wa Samsung Tanzania Kitengo cha Simu na Teknolojia ya Habari, Kishor Kumar alisema kuwa kwa kipindi hicho mteja anakuwa na fursa ya kufanyiwa ukarabati wa bidhaa yake pindi ikiharibika.Pia alisema kuwa kwa upande wa simu za mkononi mteja akinunua anatakiwa kutuma ujumbe wenye namba maalum zenye uwezo wa kujua mahala simu hiyo iliponunuliwa.Mteja anatakiwa kutuma namba 15 zipatikanazo nyuma ya kasha la simu au nyuma ya simu yenyewe kwenda namba 15685."
2f011c8fb460b9dd5e28275c0362745a010f4ca8," WANAFUNZI 85,305 wa darasa la kwanza wameandikishwa mkoani Morogoro hadi kufikia Septemba 30, mwaka huu sawa na asilimia 98.32 ya wanafunzi waliotarajiwa kuandikishwa.Kati ya wanafunzi hao 85,305, wavulana ni 42,903 na wasichana 42,423, wakati wanafunzi waliotarajiwa kuandikishwa walikuwa 77,450, wakiwamo wavulana 36,800 na wasichana 38,855. Ofisa Elimu Mkoa, Joyce Baravuga alibainisha hayo katika taarifa yake ya hali ya elimu kimkoa katika kikao cha wadau wa elimu kilichofanyika hivi karibuni chini ya Mkuu wa Mkoa, Dk Stephen Kebwe.Baravuga alisema kwa elimu ya awali hadi kufikia mwezi huo, jumla ya wanafunzi 73,259 miongoni mwao wavulana 37,302 na wasichana 35,914 waliandikishwa, kati ya wanafunzi 66,978 wakiwamo wavulana 32,819 na wasichana 34,020 waliotarajiwa sawa na asilimia 98.6.Wakati huo huo, Mkuu wa Wilaya ya Ulanga, Ngollo Malenya amewataka wananchi wa wilaya hiyo kushirikiana katika ujenzi wa vyumba vya madarasa na maabara ili wanafunzi wanufaike kwa kupata elimu iliyo bora. Kwa mujibu wa taarifa iliyotolewa Ofisa Elimu Mkoa, Halmashauri ya Wilaya ya Ulanga ina mahitaji ya vyumba vya madarasa 55, vilivyopo ni 37, upungufu 18 na haijakamilisha maboma 21 ikiwa imepangiwa wanafunzi wa kidato cha kwanza 2,733.Katika mikutano yake na wananchi wa kata na tarafa zilizopo wilayani humo, DC Malenya aliwataka viongozi wa kata, vijiji na vitongoji kuitisha mikutano kwa lengo la kuhamasisha wananchi washiriki kuchangia maendeleo ukiwemo ujenzi wa vyumba vya madarasa na maabara kwa ajili ya manufaa ya kizazi cha sasa na cha baadaye. Pia aliwataka kuwashirikisha wananchi katika shughuli mbalimbali za maendeleo ya vijiji kwa kufyatua matofali, kusomba mchanga, mawe katika kumalizia ujenzi wa vyumba vya madarasa kwa shule za sekondari, na uchangiaji wa bima ya afya (CHF) iliyoboreshwa.“Shughuli za maendeleo hazina chama, sasa naombeni tumuunge mkono Rais wetu anafanya maendeleo bila kujali itikadi ya chama chochote, kabila wala rangi na ndiyo maana tunapata maendeleo mazuri na kwa wakati,” alisema. Mkuu huyo wa wilaya aliwataka viongozi kushirikiana kwa pamoja ili kuijenga Ulanga mpya yenye mafanikio na kuacha maneno ambayo hayataifikisha Ulanga mahali sahihi kimaendeleo."
2f508eb79e87d75611f3ddba309163ce9d0835c8," TIMU ya KMC, jana ilichomoza na ushindi wa pointi tatu muhimu dhidi ya Biashara United baada ya kuibanjua kwa mabao 2-1 katika mchezo wa Ligi Kuu Bara uliochezwa uwanja wa Uhuru Dar es Salaam.Katika mchezo huo ushindi wa KMC ulipatikana kupitia mabao yaliyofungwa na wachezaji Serge Tape dakika ya 29, na la pilli likifungwa na Kenny Ally dakika ya 57 huku bao la kufutia machozi la Biashara likipatikana dakika ya 64 kupitia kwa Ramadhan Chombo.Ushindi huo ni wa pili kwa KMC baada ya kucheza mechi 10 na kujikusanyia pointi nane zinazowafanya kupanda kidogo kwenye msimamo wakitoka nafasi ya 19 hadi ya 15. Huku wapinzani wao Biashara waliokuwa wanashikilia nafasi hiyo ya 15 wakishuka nafasi moja hadi nafasi ya 16 licha ya kuwa na pointi sawa na KMC wakitofautiana kwa uwiano wa mabao.Mchezo huo ulianza kwa kasi kila timu ikicheza kwa kujilinda zaidi kuhofia kufanya makosa ambayo yangewagharibu kufungwa bao la mapema. Pamoja na hali hiyo lakini wenyeji KMC walioneka kuwa bora kadri dakika zilivyokuwa zinaendelea kwa kufanya mashambulizi."
2f79ff4c3493a02edea1636bcfcf555b1bf7d64f," OFISI ya Rais, Ikulu imetoa msaada wa vitu mbalimbali kwa watoto yatima jijini Dar es Salaam vyenye thamani ya Sh milioni 22.4. Vituo vilivyopokea msaada huo ni Sinza, Mburahati, Msimbazi Centre, Hisani cha Mbagala Maji Matitu na Makao ya Taifa ya Watoto Kurasini.Misaada iliyotolewa kwa vituo hivyo ni pamoja na chakula ukiwemo mchele, unga wa mahindi, maharage, sukari, mafuta ya kula na vingine ni sabuni ya unga, vitanda, magodoro, mashuka, vyandarua, majembe, koleo na fedha taslimu kwa ajili ya kulipia ankara ya umeme.Akikabidhi misaada hiyo kwa niaba ya Katibu Mkuu Kiongozi, Balozi John Kijazi, Mkurugenzi wa Huduma Ikulu, Charles Mwankupili, alisema watoto hao ni wa Watanzania wote hivyo Serikali na jamii kwa ujumla wana wajibu wa kuwalea kwa kuwapatia mahitaji yao ya msingi pamoja na kuwatembelea na kuwasalimia.Mwankupili alisema watoto hao ni viongozi wa kesho, hivyo ni jukumu la kila mmoja ikiwemo serikali, taasisi za umma na binafsi pamoja na watu binafsi kuwatunza na kuwapatia elimu.Katika kituo cha kulelea watoto yatima cha Hisani kilichopo Mbagala Maji Matitu chenye jumla ya watoto yatima 75, Mwankupili alikabidhi kilo 500 za mchele, unga wa mahindi kilo 400, maharage kilo 100, sukari kilo 100, mafuta ya kupikia lita 50, sabuni ya unga mifuko 4 ya kilo 15 kila mmoja, mashuka 20, vitanda 4, vyandarua 20, magodoro 8 na fedha taslimu Sh 300,000 kwa ajili ya kulipia ankara ya umeme."
2f85f84d5136cdf6e1ede869b0015b7bfea6b800," MABINGWA wa Ligi Kuu Tanzania Bara, Simba jana waliendeleza makali yao baada ya kutoa dozi nyingine kwa Biashara ya Musoma kwa kuifunga mabao 2-0 katika mchezo uliofanyika kwenye Uwanja wa Karume. Meddie Kagere mshambuliaji wa Simba ambaye msimu uliopita aliongoza kwa mabao baada ya kufunga mara 23, anaonekana kukiwania tena kiatu cha dhahabu baada ya jana kuifungia timu yake katika dakika ya 22 ya mchezo huo. Simba walijihakikishia ushindi jana baada ya Miraji Athumani kufunga bao la pili kwa kichwa na kuifanya timu hiyo kutoka na pointi tatu muhimu na kuendeleza wimbi la ushindi baada ya juzi kuifuga Kagera Sugar mabao 3-0 kwenye Uwanja wa Kaitaba mjini Bukoba. Simba sasa imefikisha jumla ya pointi 12 baada ya kucheza mechi nne na kushinda zote na kuendelea kujikita kileleni baada ya juzi, Lipuli iliyokjuwa ikiongoza, kutoka sare ya 2-2 na Tanzania Prisons.Ushindi huo ni sawa na Simba kuendeleza ubabe kwa Biashara baada ya msimu ulioita timu hiyo kuibuka na ushindi kama huo, huku mabao yote mawili yakifungwa na John Bocco, ambaye sasa ni majeruhi. Mashabiki wengi wa soka walijiktokeza kwenye uwanja huo jana kushuhudia mchezo huo, ambao Biashara imeendelea kupoteza. Mechi zingine za Ligi Kuu jana; Mtibwa Sugar walitoka sare ya kufungana bao 1-1 na Mbeya City katika mchezo uliofanyika kwenye Uwanja wa Jamhuri mjiji Morogoro, huku KMC ililazimishwa sare ya 1-1 dhidi ya Ndanda FC wakati Kagera Sugar ikilambwa 1-0 na JKT Tanzania na Lipuli ya Iringa ikilazimishwa sare ya 2-2 na Tanzania Prisons."
2fb671633b2e8316879cf56b830a57c8b33983fe," WATU watatu wanashikiliwa na Polisi mkoani Morogoro kwa tuhuma za mauaji ya Katibu Mwenezi wa Chama cha Demokrasia na Maendeleo (Chadema), Lucas Lihambalimo (42) na mkazi wa kijiji cha Munga kata ya Mtimbira wilayani Malinyi.Kamanda wa Polisi wa Mkoa huo, Wilbroad Mutafungwa alisema tukio hilo la mauaji lilitokea Juni 13, mwaka huu majira ya saa nane usiku katika kijiji cha Munga, tarafa ya Mtimbira, wilayani Malinyi.Alisema kuwa Lihambalimo alikuwa na wake wawili, Anastazia Sandi (42) akiwa ni mke wa kwanza na Zaituni Matandiko (42), mke wa pili na kwamba siku ya tukio alikuwa amelala na mkewe mdogo ghafla alisikia vishindo vya watu wakitembea nje ya nyumba yao.Kamanda Mutafungwa alisema baada ya kusikia ndipo alipomuamusha mkewe na kumwambia kuwa kuna watu wapo nje ya nyumba kisha aliamua kuchungulia kupitia uwazi uliopo kati ya paa na ukuta kwa msaada wa mbalamwezi na kufanikiwa kuwaona watu watatu na kumtambua mmoja wa watu hao.Alisema Lihambalimo alimtambua Francis Mwanampalu na baada ya kuwaona alimjulisha mkewe kwamba amemtambua Mwanampalu ambaye ni mkazi wa kijiji hicho. Kamanda Mutafungwa alisema baada ya hapo aliwaona wakienda upande mwingine wa nyumba yao na marehemu alikwenda kuchungulia tena ndipo aliposikia mlipuko mithili ya bunduki na ndipo alimueleza mkewe kuwa wamempiga na kurudi kitandani akiwa anavuja damu kichwani.Alisema mkewe baadaye alichungulia na kuona watu hao watatu wakiwa wanaondoka nyumbani hapo na yeye pia alimtambua Francis Mwanampalu. Kwa mujibu wa kamanda huyo, mke wa marehemu alipiga kelele za kuomba msaada na majirani walifika eneo hilo na alipowapa taarifa walianza kuwafuatilia walipoelekea bila mafanikio na waliporudi walimchukua marehemu na kumkimbiza kituo cha afya Mtimbira kwa ajili ya matibabu, hata hivyo alikufa kabla ya kufikishwa kituoni hapo.Kamanda Mutafungwa alisema baada ya hapo wananchi walienda kutoa taarifa kituo cha polisi na walifika eneo la tukio na kukuta kipande kidogo cha chuma chenye umbo la duara ambacho hutumika katika bunduki zilizotengenezwa kienyeji. Alieleza pia kuwa kutokana na tukio hilo, Polisi walianza msako kwa kushirikiana na wananchi ndipo walipofanikiwa kuwakamata watuhumiwa watatu.Watuhumiwa hao ni Francis Mwanampalu, Robson Mgeni na Memori Mbegalo wote wakazi wa kijiji cha Munga, wilayani Malinyi. Alisema pia katika uchunguzi wa awali ulionesha kuwa marehemu alikuwa na ugomvi kati yake na Mwanampalu na kuwa Septemba 3,2018 marehemu alimshitaki Mwanampalu kwa kosa la shambulio CC Namba 138/2018 katika mahakama ya mwanzo Mtimbira na huyo Mwanampalu alihukumiwa kwenda jela miezi mitatu au kulipa faini ya Sh 50,000 na Oktoba 16,2018 mshtakiwa alihukumiwaa na kulipa faini.Pia baadaye Desemba 3,2018 Mwanampalu na wenzake wawili walifunguliwa madai namba 135/2019 katika baraza la ardhi la kata wakati huo marehemu akiwa shahidi wa shauri hilo na ilitakiwa Juni 13,2019 marehemu angefika kutoa ushahidi.Kamanda Mutafungwa alisema uchunguzi uliofanyika mpaka sasa umebaini chanzo cha tukio hilo ni kisasi kilichotokana na mgogoro wa mashamba na kwamba mwili wa marehemu ulifanyiwa uchunguzi na kukabidhiwa kwa ndugu kwa ajili ya mazishi."
2fbe2ccec11883bffc4a999febefd5f09b871424," MWENYEKITI wa kamati ya usajili ya Yanga, Hussein Nyika ameitaka Simba kufuata taratibu kama kweli wanamhitaji kiungo wake Mcongo Papy Tshishimbi. Tangu mwishoni mwa wiki iliyopita, kumekuwa na tetesi juu ya Simba kumnasa mchezaji huyo aliyecheza Yanga msimu uliopita.Akizungumza na gazeti hili jana, Nyika aliitaka Simba kufuata taratibu ikiwemo kuwaandikia barua kama wanamuhitaji mchezaji huyo. Nyika alisema “Tshishimbi bado tuna mkataba naye wa mwaka mmoja, sisi hatuzuii kuvunja mkataba naye, ila cha msingi taratibu zifuatwe,” alisema. Simba, ambayo ndiyo bingwa wa Ligi Kuu Bara msimu wa mwaka 2017/18 imeanza usajili mapema ikijiimarisha na michuano ya Ligi ya Mabingwa mwakani.Yanga ambayo bado inashiriki hatua ya makundi ya michuano ya kombe la Shirikisho Afrika, msimu ujao haitashiriki michuano ya kimataifa baada ya kukosa nafasi ikimaliza ya tatu kwenye ligi. Katika hatua nyingine, mshambuliaji wa zamani wa timu hiyo, Mrisho Ngassa aliyecheza Ndanda msimu uliopita anatarajiwa kusajiliwa Yanga.Nyika alisema Jana kuwa wameshamalizana na Ngassa na muda wowote kuanzia sasa lolote linaweza kutokea. Ngassa jana alikuwa makao makuu ya Yanga alipokuwa na kikao kirefu na katibu Mkuu wa klabu hiyo, Charles Mkwasa na Nyika. Akizungumza baada ya kikao hicho, Ngasa alisema “Kuondoka nyumbani ni kosa lakini kurudi nyumbani si kosa, Yanga kwangu ni nyumbani,” alisema.Kwa upande wa Nyika alisema pia wako kwenye mazungumzo na wachezaji wao wanaomaliza mikataba yao mwishoni mwa mwezi huu. “Kelvin Yondan, Juma Abdul, Andrew Vincent ‘Dante’, Hassan Kessy ni miongoni mwa wachezaji mikataba yao inaisha na tupo kwenye mazungumzo nao… “Naamini mazungumzo yetu yatafika sehemu nzuri na tutakuwa nao tena msimu ujao,” alisema."
302994572385583073738f971152dc77783b528d," KESI ya tuhuma za kumteka nyara mfanyabiashara maarufu nchini, Mohammed Dewji maarufu MO inayomkabili dereva teksi, Mousa Twaleb (46) Mahakama ya Hakimu Mkazi Kisutu, Dar es Salaam ilitajwa tena jana na ikaelezwa na upande wa mashitaka kuwa upelelezi haujakamilika.Wakili wa Serikali, Dais Makakala alidai jana mbele ya Hakimu Mkazi Mkuu, Huruma Shaidi kuwa kesi hiyo ilikuja kwa ajili ya kutajwa na upelelezi haujakamilika hivyo kuomba tarehe nyingine ya kutajwa.Baada ya maelezo hayo, Hakimu Shaidi aliahirisha kesi hiyo hadi Juni 25, mwaka huu na mshitakiwa ambaye ni mkazi wa Tegeta jijini Dar es Salaam, amerudishwa rumande. Twaleb anakabiliwa na mashitaka matatu ikiwemo kumteka nyara mfanyabiashara maarufu nchini, MO.Katika mashitaka ya kwanza, inadaiwa mshitakiwa huyo alijihusisha na genge la uhalifu. Inadaiwa Mei Mosi, 2018 na Oktoba 10, 2018, maeneo ya Jiji la Dar es Salaam na Johannesburg nchini Afrika Kusini, kwa makusudi alitoa msaada wa kutendeka vitendo vya jinai au uhalifu wa kupangwa ili kujipatia faida.Pia inadaiwa Oktoba 11, mwaka jana maeneo Hoteli ya Colloseum wilayani Kinondoni, Dar es Salaam, akiwa na watu wengine ambao hawapo mahakamani, walimteka nyara MO kwa nia ya kumhifadhi kwa siri na kumweka maeneo ambayo ni hatari.Pia inadaiwa Julai 10, mwaka jana Mbezi Beach wilayani Kinondoni, Dar es Salaam, Twaleb alitakatisha fedha, Sh 8,000,000 wakati akijua fedha hizo ni kosa la kushiriki genge la uhalifu na makosa ya kupanga.MO alitekwa nyara Oktoba 11, mwaka jana alfajiri maeneo ya Hoteli ya Colloseum wakati akienda kufanya mazoezi na alipatikana Oktoba 20, mwaka huo huo katika eneo la Gymkhana.Wakati huo huo, Mkurugenzi wa Mradi wa Mabasi yaendayo Haraka Dar es Salaam (UDART), Robert Kisena (46) na wenzake wanne wanaokabiliwa na mashitaka katika Mahakama ya Hakimu Mkazi Kisutu, ya kuisababishia serikali hasara wanaendelea kusota rumande kwa sababu upelelezi wake haujakamilika.Wakili wa Serikali, Ester Martin alidai jana mbele ya Hakimu Mkazi Mwandamizi, Augustine Rwizire kesi hiyo ilikuja kutajwa na upelelezi haujakamilika hivyo kuomba tarehe nyingine kwa ajili ya kutajwa.Hakimu Rwizire aliahirisha kesi hiyo hadi Juni 24, mwaka huu kwa ajili ya kutajwa na washitakiwa wamerudishwa rumande kwa sababu mashitaka hayo hayana dhamana kisheria."
30bdb11d5166101e7dbb5634d71c2575b6e5f54e," JUHUDI za serikali kuhakikisha nchi haina maambukizi ya malaria zimeanza kuonekana, kwani idadi ya watu wanaosumbuliwa na ugonjwa huo inazidi kupungua. Imeelezwa kuwa mwaka jana kulikuwa na maambukizi 430,000 ukilinganisha na mwaka 2016.Takwimu kutoka wizara ya afya zinaonesha mwaka 2016, kulikuwa na maambukizi milioni 16 na asilimia 82.56 ni wagonjwa waliogundulika katika vituo vya afya, asilimia 3.2 katika hospitali za wilaya na majimbo na asilimia moja katika hospitali za rufaa.Serikali imekuwa ikitekeleza juhudi za kupambana na malaria chini ya mpango wa malaria uliosaidia maelfu ya watu kuokoa maisha kati ya 2015/2016 na 2017/2018 maambukizi ya malaria yameshuka kwa asilimia 40 huku vifo vikipungua kwa asilimia 43."
313225e9af2ad60d37829216caf4bce04f23ea92," RAIS wa Zanzibar, Dk Ali Mohamed Shein ameipongeza timu ya soka ya taifa, Taifa Stars kwa kuifunga Uganda na kufuzu fainali za Kombe la Mataifa Afrika Afcon 2019.Stars imefuzu fainali hizo kwa mara ya kwanza baada ya miaka 39 kwa ushindi wa mabao 3-0 dhidi ya Uganda kwenye Uwanja wa Taifa Dar es Salaam juzi.Katika salamu zake hizo za pongezi jana, Rais Shein alisema wananchi wa Zanzibar na Tanzania nzima wamefarijika na ushindi huo ambao utaendelea kuipa hadhi kubwa Tanzania Kitaifa na Kimataifa katika anga za michezo.Alieleza kuwa wananchi wa Zanzibar na Tanzania nzima wataendelea kuiunga mkono timu yao hiyo kutokana na jitihada kubwa inazozichukua katika kuhakikisha inailetea ushindi Tanzania.Aidha, Rais Shein alitumia fursa hiyo kuwapongeza wananchi wote kwa kuishangilia timu yao.Alilipongeza Shirikisho la Soka Tanzania (TFF), Kocha mkuu wa Stars, Emmanuel Amunike, watendaji na viongozi wote waliofanikisha ushindi huo kwa kuonesha kiwango cha hali ya juu. Ushindi huo umeifanya Stars kufikisha pointi nane nyuma ya Uganda iliyomaliza mechi za makundi ikiwa"
31964043423a074f2a221988df0c76b5e6b8f5b2," Mchezo huo umepangwa kupigwa kwenye uwanja wa Azam Complex Chamazi ambako ni nyumbani kwa Azam FC, umepangwa kuanza majira ya saa 10:00 jioni. Hiyo ni mara ya kwanza kwa timu hizo kukutana msimu huu, na kila upande umejitapa kushinda mchezo huo ili kujiweka katika nafasi nzuri kwenye msimamo wa ligi hiyo inayoshirikisha timu 16.Wenyeji Azam wapo katika nafasi ya pili kwenye msimamo wakiwa na pointi 30, na wataingia kwenye mchezo huo kwa nguvu kubwa baada ya ushindi wa mabao 2-0, walioupata Jumapili iliyopita dhidi ya Tanzania Prisons kwenye Uwanja wa Sokoine, Mbeya.Mbali na ushindi huo, lakini Cioaba, atakuwa anafurahia kurejea wa washambuliaji wake wawili, Mbaraka Yusufu na Wazir Junior waliokosa mechi za Kanda ya Ziwa kutokana na majeruhi, huku pia safu yake ya ulinzi ikizidi kuimarika baada ya beki Mghana Daniel Amoah kurejea kikosini.“Naiheshimu Yanga kwa sababu ni timu kubwa yenye historia nzuri na ndiyo mabingwa watetezi, lakini mchezo wa kesho tumejipanga kuhakikisha tunachukua pointi zote tatu,” alisema na kuongeza: “Nafurahi maandalizi yetu yanakwenda vizuri na wachezaji wote wapo fiti kwa ajili ya mchezo huo ambao tumepania kuonesha ubora na dhamira yetu ya kutaka ubingwa,” alisema Cioaba.Kwa mupande wao Yanga kupitia kwa kocha wao mkuu George Lwandamina, amesema mchezo utakuwa mgumu, lakini lengo lao ni kuhakikisha wanashinda ili kuzidi kuzikimbiza Simba na Azam zilizopo juu yao.Lwandamina alisema wachezaji wake wote wapo vizuri na wana usubiri kwa hamu mchezo huo baada ya kufanya mazoezi makali wiki hii kwenye Uwanja wa Uhuru Dar es Salaam.Lwandamina atamkosa kiungo mshambuliaji Pius Buswita, lakini ameonekana kuwa na furaha baada ya kurejea kwa mshambuliaji wake anayeongoza kwa mabao Obrey Chirwa, aliyemaliza adhabu yake ya kufungiwa mechi tatu na beki Kelvin Yondani ambaye alikosa mechi iliyopita baada ya kuwa na kadi tatu za njano.“Tumejipanga kuhakikisha hatupotezi pointi nyingine najua presha ni kubwa, lakini kitu cha msingi kwetu ni pointi tatu ili kurudisha matumaini ya ubingwa kwa mashabiki wetu,” alisema Lwandamina.Kocha huyo huenda leo akaendelea kutokuwepo katika benchi la Yanga na akakaa jukwaani endapo Yanga watakuwa hawajafanikiwa kupata kibali chake cha kikazi. Wenyeji Azam wanahitaji ushindi ili kuendelea kuifukuza Simba iliyopo kileleni wakitofautiana kwa pointi mbili na kama ikishinda itaongoza ligi, huku ikisikilizia mchezo wa Jumapili kati ya Simba na Majimaji.Kwa upande wa Yanga yenye pointi 25, inahitaji ushindi ili kuisogelea Azam wanayotofautiana nayo pointi tano na kuzikimbia timu za Mtibwa Sugar na Singida United, ambazo wanatofautiana nazo kwa wastani wa pointi moja na magoli ya kufunga.Mchezo huo utachezeshwa na mwamuzi Israel Nkongo, ambaye tayari pande zote mbili zimeonesha kutokuwa na imani naye kufuatia matukio mbalimbali mabaya wakati akizichezesha timu hizo hasa ile ya Machi 13 msimu wa 2011/13, ambapo wachezaji wa Yanga walilazimika kumrushia ngumi wakimtuhumu mwamuzi huyo kuipendelea Azam, ambayo kwenye mchezo huo iliibuka na ushindi wa mabao 3-1.Msemaji wa Shirikisho la Soka Tanzania (TFF), Clifford Ndimbo alisema jana kuwa hakuna mabadiliko yoyote kwani malalamiko hayo nao wanayaona katika mitandao. Alisema kuwa hakuna timu yoyote kati ya Azam na Yanga iliyowasilisha kwao malalamiko kuhusu mwamuzi Nkongo.“Mpaka mwamuzi anapangwa anakuwa ameshafanyiwa uchungzi na kuonekana anafaa kwa mechi husika ikitokea mwamuzi anabadilishwa siyo sababu klabu fulani imesema ila ni kwa sababu zao TFF au Bodi ya Ligi au ile ya Waamuzi,” alisisitiza Ndimbo."
31c938d5ecab1bf0f1c4e8082776f0361a50f27d," Huduma hiyo mpya ambayo inawezesha wateja wa Airtel Money kufanya malipo kwa kutumia kadi imeanza katika Mkoa wa Arusha.Mkurugenzi wa Airtel Money, Aijaza Khan alisema itawezesha wauzaji na wanunuzi kupata njia rahisi na ya uhakika na salama ya kufanya miamala na malipo yao ya kila siku.“Teknolojia inakuwa kwa kasi na tumeona ni muhimu kwenda sambamba na mabadiliko hayo kwa kuleta huduma za kibunifu zitakazokidhi mahitaji ya wateja wetu yanayokua kwa kasi kila siku. “Nia yetu ni kuona wateja wetu wanapata huduma za kisasa kwa wakati wote,” alisema Khan.Ili kuwezesha kuwa na huduma hiyo, mteja atatakiwa kupata kadi maalumu inayomwezesha kufanya malipo kirahisi, kwa haraka na kwa usalama katika maduka mbalimbali yaliyopatiwa vifaa maalumu kwa ajili ya kupokea malipo toka kwa wateja.“Kadi hii maalumu imeunganishwa na akaunti ya Airtel Money ya mteja, mteja anachotakiwa ni kugusisha kadi yake na kifaa cha kupokea malipo (POS) ili kuweza kufanya malipo. “Malipo yatakamilika pale mteja atakapothibitisha muamala kwa kuweka namba yake ya siri kwenye kifaa cha malipo,” alisema.Ofisa Uhusiano wa Airtel, Jane Matinde alisema ni njia salama ya kuifadhi pesa, ya kuhakiki na kukusanya pesa, na kwamba mfanyabiashara anaweza kuzipeleka moja kwa moja benki kutoka kwenye kifaa hicho au kutoa pesa kwa wakala aliye karibu.Kuhusu uzoefu alioupata wa kutumia huduma ya kadi kupitia Airtel Money, Mfanyabiashara na mmiliki wa Phamarcy, Elizabeth Mshana alisema: “Huduma hii ni ya kipekee na imerahisisha sana namna ya kufanya biashara maana ni rahisi kutumia na ni salama.“Wateja wanapokuja dukani kununua dawa na hawana pesa taslimu mfukoni wanatumia huduma hii na mimi kama muuzaji nafurahi kwa kuwa pesa zangu ziko salama na sina haja ya kufikiri kuhusu kutafuta chenji"
31f73e02023dfa2d1e29e8ff41fd9b18c79878c7," KLABU ya Simba baada ya kupata uongozi mpya inatarajia kuboresha miundombinu mbalimbali, ikiwemo kujenga shule ya msingi na sekondari kwa ajili ya kukuza vipaji vya soka.Akizungumza Dar es Salaam mmoja wa wajumbe wapya wa Bodi ya Ukurugenzi wa klabu hiyo Mwina Kaduguda alisema wanataka kufuata nyayo za Ulaya, kwa kutengeneza vituo na shule za soka ili kutafuta vipaji.Alisema wanataka baada ya miaka kadhaa kuwe na wachezaji waliowaivisha wenyewe watakaosaidia timu hiyo baadaye. “Tunataka Simba itoke kwenye ukongwe na iwe klabu kubwa, ni lazima tujenge miundombinu ya kisasa kama viwanja, gym, hosteli na tuwe na shule kutengeneza vikosi kwa umri tofauti ili mwisho wa siku tuwe na akina Lionel Messi (mchezaji wa Barcelona) na Sergio Ramos (Mchezaji wa Real Madrid) waliotengenezwa kwetu,” alisema.Kaduguda alisema ujenzi wa shule hizo utaenda sambamba na viwanja kwa kila rika kutoa nafasi kwa vijana wengi wenye vipaji kupata fursa ya kukuzwa kisoka na kuendelezwa kielimu.Hata hivyo, suala hilo ni mikakati ya baadaye kwani bajeti ya klabu hiyo ya mwaka 2018/2019 haijalitaja. Kwa sasa wekundu hao chini ya mwekezaji wao Mohamed Dewji wameshaanza ujenzi wa uwanja wa mazoezi Bunju ambao kwa mujibu wa bajeti ya msimu huu, inaonyesha utatokana na ufadhili wa Kampuni yake ya Mohamed Enterprises Limited (METL) utakaogharimu Sh milioni 200.Baadhi ya wanachama waliohudhuria mkutano mkuu wao uliofanyika hivi karibuni, walipendekeza uwanja huo wa Bunju usiwe tu sehemu ya mazoezi bali itapendeza kama utaboreshwa na kuwa uwanja wao wa michezo.Kaduguda ataungana na viongozi wengine waliochaguliwa katika uchaguzi huo mwishoni mwa wiki iliyopita kuisimamia Simba iliyobadilishwa kuwa Kampuni. Waliochaguliwa ni Mwenyekiti Sued Mkwabi na wajumbe ni Asha Baraka, Hussein Kitta, Dk Zawadi Kadunda na Selemani Haroub.Mbali na hao, Simba pia ilimwajiri Mtendaji Mkuu Crescentius Magori aliyeahidi kuifanya Simba izungumzike Afrika. Jukumu alilopewa Magori ni kuhakikisha Simba inakuwa klabu ya mfano kwa kufanya vizuri ndani na nje, kutetea taji la ligi na kuchukua ubingwa wa Afrika."
326da275051ca238a24ffeaf166b24c00be6216f," TANZANIA imeanza utekelezaji wa mradi mkubwa wa mabilioni ya Shilingi wa kuunganisha umeme kwa nchi za Jumuiya ya Afrika Mashariki (EAC) pamoja na zile za Jumuiya ya Maendeleo Kusini mwa Afrika (SADC) ambao ukikamilika, nchi itauza umeme mwingi nje.Mradi huo pia utakuwa na faida nyingi zikiwamo kuongeza usambazaji kwa mikoa ya kusini mwa Tanzania na kuimarisha uwezo wa taasisi nchini katika biashara ya umeme.Pia utazisaidia nchi za Kenya na Tanzania kuondokana na umeme wa gharama kubwa unaofuliwa kwa gesi na kutumia wa gharama nafuu wa maji, hivyo kupunguza uchafuzi wa kemikali zinazotokana na gesi.Mradi huo unafahamika kwa jina la Kenya – Tanzania Power Interconnector Project (KTPIP)/ZTK au Mradi wa Laini ya Msongo wa Kilovolti 400 wa Isinya – Namanga – Singida, utakaokamilika mwakani.Akizungumza na wahariri wa vyombo vya habari katika mojawapo ya eneo la mradi, Kijiji cha Nanya Wilaya ya Monduli mkoani Arusha, mratibu wa mradi huo, Peter Kidagye alisema gharama za mradi ni Dola za Marekani milioni 258.82 (takribani Sh bilioni 600).Kidagye anayefanya kazi Shirika la Umeme Tanzania (Tanesco) alisema mradi unafadhiliwa na Benki ya Maendeleo ya Afrika (AfDB), Shirika la Maendeleo ya Kimataifa la Japan (JICA), Benki ya Uwekezaji ya Ulaya (EIB) na Serikali ya Tanzania.Alisema mradi huo ni sehemu ya mpango wa maendeleo ya sekta ya nishati ambao Serikali ya Tanzania inakusudia kuunganisha Gridi ya Taifa na nchi za Kenya na Zambia.Katika mpango huo, alisema utaiwezesha Tanzania kuingiza umeme wa bei rahisi kutoka Ethiopia kupitia Kenya hadi Zambia kwa mpango unaojulikana kama Southern African Power Pool (SAPP).Alieleza kuwa mradi huo wa KTPIP utakuwa na urefu wa kilometa 510.7, na kati ya hizo, Tanzania itakuwa na kilometa 414.7 na Kenya kilometa 96. Alisema utaanzia mkoani Singida kutoka katika mradi mwingine mkubwa nchini maarufu kama Backbone, ambao utaunganishwa kupitia Babati – Arusha – Namanga hadi Isinya, Kenya.Alisema tayari kipande cha Singida hadi Babati (kilometa 150), mkandarasi ni Kampuni ya Kalpataru Power Transmission ya India kwa gharama ya dola za Marekani milioni 34.84 na Sh bilioni 17.982.Kwa kipande cha Babati hadi Arusha cha kilometa 150, mkandarasi ni Bouygues Energies & Services (BYES) ya Ufaransa kwa gharama ya dola milioni 36.89 na Sh bilioni 22.354.Kipande cha tatu kuwa ni Arusha hadi Namanga mpakani na Kenya chenye urefu wa kilometa 114.7, kinachojengwa na kampuni za Energoinvest & EMC (CEE) kutoka Bosnia- Herzegovina na India, kwa gharama ya dola milioni 30.65 na Sh bilioni 18.97.Mratibu wa mradi kutoka Tanesco alieleza kuwa pia kutakuwa na ujenzi wa kituo cha kupooza umeme cha kilovolti 400 Lemugur jijini Arusha na ukarabati wa kingine cha Singida cha kilovolti 220/33.Alifafanua kuwa Serikali ya Tanzania imelipa fidia ya dola za Marekani milioni 40 (zaidi ya Sh milioni 80) kwa wananchi walioathiriwa na mradi huo.Kwa upande wake, Meneja Mwandamizi wa Miradi wa Tanesco, Emmanuel Manirabona alieleza kuwa vifaa kwa ajili ya mradi huo vimeshawasili na makandarasi wanaendelea na kazi yao vizuri.Wahariri wameshuhudia mkandarasi Kampuni ya Bouygues Energies & Services pamoja na wafanyakazi wake wakiendelea na kazi ya kumwaga zege kwa ajili ya kusimika minara ya umeme ambao kwa kipande cha Babati – Arusha itakuwa 383.Meneja Mkazi wa mradi wa kampuni hiyo ya Kifaransa, Christopher Bartholome alisema wanatarajia kukamilisha kazi hiyo kwa wakati kwani wamekamilisha vifaa vyote, na pia wasingependa kutozwa faini kwa kuchelewesha kazi."
32f27dc369df8e68abab72fede10e6a6ed9ffbfc," CHUO Kikuu cha Dar es Salaam (UDSM) kimebuni mashine ya kukausha dagaa, lengo likiwa ni kupunguza kiwango cha bidhaa hiyo kinachoharibika lakini pia kupunguza maambukizi ya magonjwa kutokana na njia inayotumika kukaushia.Mhadhiri kutoka UDSM, Dk Lilian Kaale alisema hayo katika banda la chuo hicho lililoko katika Maonesho ya 43 ya Biashara ya Kimataifa (DITF) yanayoendelea katika viwanja vya Mwalimu Nyerere, barabara ya Kilwa jijini Dar es Salaam.Alisema kwa kuanzia mashine hiyo itapelekwa kwa wananchi katika eneo la Rufiji ili kuwafundisha namna ya kuziona fursa katika uzalishaji wa bidhaa hiyo na kuweza kuwaongezea kipato zaidi, huku ikipunguza hasara kwa kuharibika haraka.“Ukienda Mafia utawakuta wavuvi wakitumia ndoo zilizotobolewa na kutiririsha maji kwa madai kuwa wanaosha na kuchuja maji dagaa hao halafu wakianika chini wakitegemea joto la jua pekee kwa ajili ya kukausha,”alisema na kuongeza kuwa hali hiyo inaweza kuchangia kuwepo kwa maambukizi ya magonjwa kwa walaji. Aidha, alisema hali hiyo pia inaweza kusababisha dagaa hao kuoza na kusababisha hasara kubwa kwa wavuvi.Dk Kaale alisema lengo la kubuni mashine hiyo ni kulinda virutubisho vilivyomo katika dagaa, kulinda chakula na hata kuwa na chakula salama na kupunguza upotevu wa chakula hususani katika sekta ya samaki.Kuhusu mashine hiyo, alisema ina ngazi 10 kila moja ikiwa na uwezo wa kuweka kilo nne za dagaa, hivyo kwa awamu moja wanaingia dagaa kilo 40 zikikaushwa kwa saa moja. Alisema endapo dagaa watakaushwa vyema na kuhifadhiwa pasipo sehemu yenye kupitisha hewa, wana uwezo wa kukaa kwa miezi mitatu hadi sita na bila kukaushwa vyema watakaa kwa wiki moja peke yake, zaidi ya hapo wataharibika. Alisema mashine imebuniwa kwa miezi saba na ni teknolojia ya kwanza nchini ya aina hiyo."
33892ecb8c7c790fcbc2105f390c491c08963ea2," JESHI la Polisi mkoani Pwani linamsaka Alex Makaptura kwa tuhuma za wizi wa ng’ombe, mali ya mfugaji mkazi wa Pongwe Musungura wilaya ya Chalinze Wilaya ya Bagamoyo, Makundi Steti (49).Mfugaji huyo ameibiwa ng’ombe 21 wenye thamani ya Sh milioni 5.2 waliokuwa malishoni.Aidha, mtuhumiwa huyo alikutwa na ng’ombe wengine 40, ambao walikutwa wakiwa na alama mbalimbali ikiwa inaashiria kuwa ni wa wizi.Hayo yalisemwa mjini Kibaha na Kamanda wa Polisi Mkoa wa Pwani, Wankyo Nyigesa. Kwamba mtuhumiwa huyo alitoroka baada ya kugundua anatafutwa na polisi.Nyigesa alisema tukio hilo ni la Aprili 27 na baada ya kufuatilia walikamata gari namba T576DEQ aina ya Toyota Hiace, ambapo walimkuta Emanuel Jonas (22) akiwa na nyama ya ngombe wawili waliochinjwa waliodhaniwa kuibiwa na alikiri kuuziwa na mtuhumiwa.“Tulipofika nyumbani kwa mtuhumiwa alitoroka na tuliwakuta ngombe hao majike yakiwa 18, madume mawili na ndama wa rika mbalimbali 20 na tulibaini kuwa ngombe hawa waliibiwa maeneo mbalimbali,” alisema Nyigesa.Alisema kuwa katika mahojiano, walifanikiwa kumkamata Shaban Kitanga, mkazi wa Manga wilaya ya Handeni mkoa wa Tanga kwa tuhuma ya kuhusika na tukio hilo la wizi wa ngombe hao 40.“Ngombe hao 40 ambao walikutwa na alama tofauti kuashiria kuwa si mali ya mtu mmoja na walipelekwa kwenye Ranchi ya Taifa ya Ruvu ili waweze kutambuliwa na wahusika,” alisema Nyigesa.Aliwataka watu waliowahi kuibiwa ngombe wao, kufika jeshi la polisi ili waonyeshwe ng’ombe hao na kuwatambua.Alitaka wananchi waendelee kutoa taarifa za uhalifu ili hatua za kisheria ziweze kuchukuliwa."
33a7bd491294f9bd4db119b53c5ad00ed70bc6c2," MKUU wa Wilaya ya Siha, Onesmo Buswelu amesema atawashawishi wakuu wa wilaya zote nchini wapande Mlima Kilimanjaro ili wawe chachu ya kushawishi Watanzania katika jitihada za kutangaza utalii wa ndani na kulipatia Taifa mapato kwa maendeleo kwa ujumla.Mkuu huyo wa wilaya aliyasema hayo hivi karibuni kwa niaba ya Mkuu wa Mkoa wa Kilimanjaro, Dk Anna Mghwira, katika geti la Marangu wakati akiwapokea wapanda mlima 52 kutoka taasisi mbali mbali waliopandisha Bendera ya Taifa kwenye kilele cha Mlima Kilimanjaro kuadhimisha kumbukumbu ya miaka 57 ya Uhuru.Buswelu alisema atawashawishi wakuu wote wa wilaya nchini wapange na kupanda Mlima Kilimanjaro nyakati za mapumziko ili kuonesha mfano kwa Watanzania wote kupanda kwa wingi ili idadi ya watalii wa ndani na mapato viongezeke kwa faida ya Taifa zima.“Wazungu wanatoka mbali kuja kushuhudia maajabu ya mlima huu mkubwa wa pili duniani, sisi tunauona kwenye picha na tukipita maeneo ya karibu na mlima. Hapana mimi nitahakikisha napanda na wakuu wa wilaya nao wapanda na kufika kileleni kujionea maajabu kama watalii wa ndani,” alisema Buswelu.Alisema mkoa kwa kushirikiana na Tanapa wanaendelea na jitihada za kuutunza kwa kuzuia uchafuzi wa mazingira, upandaji wa miti, kuzuia ujangili wa kukata miti na hiyo imesaidia barafu katika kilele chenye urefu wa mita 5,895, kurudia katika hali ya kuongezeka tofauti na miaka ya nyuma ilianza kupungua.Naye Mkuu wa Majeshi mstaafu Jenerali George Waitara akizungumza katika hafla hiyo, aliwapongeza waliopanda mlima huo na kufikisha Bendera ya Taifa katika kilele ili kuadhimisha kumbukumbu ya Uhuru wa Tanzania Bara na kusema zoezi hilo ni la kudumu."
33b2fcf2f8546fae425948d41785c784da14d6f9," WAFANYABIASHARA 14 kutoka mikoa ya Arusha, Tabora na Shinyanga wanashikiliwa na polisi mkoani hapa kwa tuhuma za kughushi vifungashio vya kubebea sukari kutoka kwenye viwanda vya sukari vya Kagera, Mtibwa na Kilombero.Jumla ya mifuko ya vifungashio 19,703 imekamatwa iliyoghushiwa yenye thamani ya Sh bilioni mbili ambapo ya Kagera Sugar ni mifuko 504, Kilombero sugar mifuko 17,726, Mtibwa Sugar mifuko 1,430 na viwanda vingine mifuko 43 ya kilo 50.Mkuu wa Mkoa wa Shinyanga, Zainabu Telack, aliwaeleza waandishi wa habari kuwa wafanyabiashara hao wamekamatwa katika wilaya za Kahama, Igunga, Nzega na Arusha ambapo mifuko ya vifungashio hivyo ingeweza kubeba tani 1,000 ya sukari. Kukamatwa huko ni baada ya kuanza msako Oktoba, mwaka jana.Telack amesema raia wa kigeni kutoka Arusha ndiye anayetuhumiwa kuwa na kiwanda kinachotengeneza mifuko ya kughushi na kufananisha na ya viwanda vya sukari vilivyopo nchini.Alisema baada ya kuwakamata wafanyabiashara wanaofanya biashara haramu wilayani Kahama, mkoa uliamua kuunda kikosi kazi maalumu kilichoaanza kazi ya kuwabaini na kuwakamata wafanyabiashara hao.“Uchunguzi ulibaini kuwa mtuhumiwa huyo alikuwa akiingiza vifungashio na mifuko ya kampuni za Kagera Sugar, Mtibwa Sugar na Kilombero alivyovitengeneza katika kiwanda kilichopo nje ya nchi na kuwasambazia wateja wake watano wanaopatikana katika mikoa ya Tabora, Singida, Kagera, Katavi na Kigoma,” alisema mkuu wa mkoa. Kamanda wa Polisi mkoani Shinyanga, Richard Abwao, alithibitisha kukamatwa kwa wafanyabiashara hao na mifuko 20,000 iliyotengenezwa kwenye viwanda tofauti vilivyotajwa. Alisema uchunguzi ukikamilika watafikishwa mahakamani. Meneja wa Viwango kutoka Kiwanda cha Sukari Kilombero mkoani Morogoro, Brayson Mgalambe aliwataka wananchi wasiwe na hofu kwa kuwa mifuko hiyo feki imedhibitiwa kwa hali ya juu kwa kushirikiana na jeshi la polisi. Hata hivyo, alielezea utofauti wa mifuko ya kughushi na halisi, ambapo ya halisi imepitishwa nyuzi mbili ila iliyoghushiwa ina nyuzi moja na rangi hazijarandana ingawa zote rangi za bluu na maandishi tofauti. Ofisi Biashara kutoka kiwanda cha Kagera Sugar, Vicent Mtaki alisema mifuko hiyo ni tofauti kwani ipo iliyoshonwa kwa nyuzi moja na ndani kuna mfuko wa nailoni mwepesi wakati ulio halisi umeshonwa nyuzi mbili na mfuko wa ndani ni mzito. Mtaki alisema tangu kuanza kwa wafanyabiashara wasio waaminifu wanaotumia mifuko feki ya viwanda vya sukari vya Tanzania jumla ya tani 5,000 ziliingiza hasara kwa kukosa soko nje ya nchi."
33c00e4613dc29cfd313ec0b072111e354130d9a," BENKI ya Maendeleo ya Kilimo (TADB) imejipanga kunyanyua kipato cha wakulima wadogo wadogo nchini kupitia ushirika wao kwa kuwapatia mikopo ya gharama nafuu ili waweze kumudu gharama za uzalishaji.Hayo yalibainishwa na Mwenyekiti wa Bodi ya Wakurugenzi ya TADB, Rosebud Kurwijila wakati alipotembelea na kufanya mazungumzo na uongozi wa Chama cha Ushirika Karagwe (KDCU) mkoani Kagera ili kujionea mkopo uliotolewa na TADB ulivyosaidia katika kununua kahawa msimu ulioishia Oktoba, 2018.Alisema TADB imedhamiria kunyanyua kipato cha mkulima mdogo nchini aweze kubadilisha maisha yake kupitia vyama vyao vya ushirika. Kurwijila alisema TADB imeanzishwa katika kipindi kifupi kisichozidi miaka mitatu, lakini tangu imeanzishwa wamekwishatoa mikopo ya Sh bilioni 55, ukiwamo wa KDCU wa Sh bilioni 14.Kwa mujibu wa taarifa, wakulima wa zao hilo wilaya za Karagwe na Kyerwa mkoani Kagera wamefanikiwa kukusanya kahawa kilogramu milioni 39.4 zenye thamani ya zaidi ya Sh bilioni 39.4, katika msimu wa mwaka huu. Akitoa taarifa hiyo, Mwenyekiti wa KDCU, Anselimi Kabateleine alisema kiasi cha kahawa iliyokusanywa msimu huu haijawahi kufikiwa tangu KDCU ilipoanzishwa mafanikio ambayo yamewezeshwa na mfumo unaovipa vyama vya ushirika vya msingi nguvu kukusanya kahawa."
33c58ca9d55b9898c0c1d86a2321bf4da5e1f0c3," TANZANIA imetia saini mkataba wa kupatiwa fedha za msaada Sh bilioni 60 kutoka Serikali ya Watu wa China bila masharti yoyote. Hayo yalibainishwa jana katika taarifa kwa vyombo vya habari kutoka Kitengo cha Mawasiliano ya Serikali Wizara ya Mambo ya Nje na Ushirikiano wa Afrika Mashariki.Kwa mujibu wa taarifa hiyo, mkataba huo ulisainiwa na Waziri wa Mambo ya Nje na Ushirikiano wa Afrika Mashariki, Profesa Palamagamba Kabudi kwa niaba ya Serikali ya Tanzania na Makamu Mwenyekiti wa Shirika la Kimataifa la Misaada ya Maendeleo la China, Zhou Liujun kwa upande wa Serikali ya China.Imeelezwa kuwa mkataba huo ulisainiwa baada ya kumalizika kwa mazungumzo kati ya Profesa Kabudi na Waziri wa Mambo ya Nje wa China na Mjumbe wa Baraza la Taifa, Wang Yi. Kupitia fedha hizo, Tanzania itaamua matumizi yake katika miradi mbalimbali ya maendeleo kwa wananchi.Taarifa hiyo ilisema kuwa mazungumzo ya mawaziri hao, yalilenga kuimarisha mahusiano ya kidiplomasia baina ya China na Tanzania sambamba na kuibua maeneo ya kipaumbele na kimkakati, yatakayotekelezwa kwa ushirikiano kati ya China na Tanzania. Maeneo hayo ya kipaumbele ni pamoja na upembuzi yakinifu kwa ajili ya upanuzi wa Taasisi ya Moyo ya Jakaya Kikwete (JKCI) ili kuwa Taasisi Mahiri ya Tiba ya Moyo Kusini mwa Jangwa la Sahara, ujenzi wa mabwawa ya kuzalisha umeme ya Ruhudji (megawati 358) na Rumakali (megawati 222) yaliyoko mkoani Iringa na Njombe.Imeelezwa kuwa mabwawa hayo kwa pamoja, yatakuwa na uwezo wa kuzalisha umeme wa megawati 580, huku miradi mingine ya kipaumbele ni upembuzi yakinifu wa ujenzi wa Reli ya Kati kwa kiwango cha kimataifa (SGR) na ukarabati wa reli ya TAZARA. Mbali na miradi hiyo, kupitia mazungumzo yao, Serikali ya China pia imeahidi kusaidia ujenzi wa miundombinu muhimu katika Mji wa Serikali Makao Makuu ya nchi Dodoma. Yi alisema kuwa Tanzania imekuwa rafiki wa kweli wa China wakati wote.Kwa upande wake, Profesa Kabudi aliishukuru Serikali ya China na kusema Tanzania itadumisha na kuendeleza mahusiano mazuri ya kidiplomasia, kisiasa na kiuchumi yaliyopo kati ya nchi hizi mbili. Kabudi aliipongeza Serikali ya China na Nchi za Afrika kwa kuandaa mpango kazi wa kimkakati, ambao umeainisha maeneo kumi ya kipaumbele, ikiwemo uendelezaji wa sekta ya viwanda na miundombinu, ambayo kwa nchi za Afrika, hususan Tanzania ndio kipaumbele cha kwanza.Maeneo mengine ya kipaumbele ni uendelezaji wa biashara na uwekezaji kati ya China na Afrika pamoja na ushirikiano katika maeneo ya ulinzi na usalama. Katika hatua nyingine, Profesa Kabudi alihudhuria mkutano kati ya mawaziri wa mambo ya nje kutoka nchi 53 za Afrika na taasisi za fedha za China, ambazo ni Mfuko wa Maendeleo kati ya China na Afrika (CAD FUND), Benki ya Exim ya China na Benki ya Maendeleo ya China. Lengo la mkutano huo ilikuwa kutoa ufafanuzi na utaratibu wa Dola bilioni 60 zilizoahidiwa na Serikali ya China wakati wa Mkutano Mkuu wa Wakuu wa Nchi za Jukwaa la Ushirikiano kati ya China na Afrika (FOCAC), uliofanyika mwezi Septemba 2018 jijini Beijing."
33c989d20b0b8cda8a03f2f35a54c9f20d4358ed," MKUU wa Mkoa wa Njombe, Christopher ole Sendeka amewatunuku vyeti wahitimu 750 wa mafunzo ya urasimishaji na uendelezaji biashara kwa wafanyabiashara wa Mji wa Njombe huku akiwasisitiza kufanya biashara katika mfumo rasmi unaotambulika kisheria.Alitunuku vyeti juzi wakati akifunga mafunzo hayo yaliyofanyika kwa siku 10 kwa makundi ya siku mbilimbili yakiandaliwa na Mpango wa Kurasimisha Rasilimali na Biashara za Wanyonge Tanzania (Mkurabita) kwa kushirikiana na Halmashauri ya Mji wa Njombe.Mratibu wa Mkurabita, Seraphia Mgembe alisema lengo la serikali kuwafanya Watanzania wamiliki uchumi linazidi kufanikiwa kwani ushiriki wa wajasiriamali 750 kati ya 1,000 waliotarajiwa, unaonesha Watanzania wapo tayari kujiletea mendeleo.“Baada ya mafunzo haya, muwe chachu hata kwa wengine ili mwenye shamba au ardhi, aitumie kibiashara ili kushiriki kujenga uchumi wa viwandsa na sisi Mkurabita, tutaendelea kutimiza majukumu yetu,” alisema Mgembe.Makamu Mwenyekiti wa Halmashauri ya Mji wa Njombe, Esther Mgeni aliwataka wanufaika wa mafunzo hayo kuwa waaminifu kwa mikopo kwa kuitumia kwa malengo kusudiwa na kurejesha kwa wakati. Kupitia risala iliyosomwa na Restituta Athanas, wahitimu wa mafunzo hayo waliushukuru Mkurabita kwa kuandaa utaratibu wa urasimishaji biashara na ardhi za wanyonge unaowahakikishia ustawi wa biashara zao na kutumia fursa zilizopo katika mfumo wa soko rasmi.Walisema changamoto kubwa inayowakabili ni ukosefu wa mitaji ili kuanzisha na kuendeleza biashara, uelewa mdogo wa taratibu za kuendesha biashara katika mfumo rasmi pamoja na uhaba wa masoko.Naye Sendeka alisema, “Niwapongeza Mkurabita na Halmashauri ya Mji wa Njombe kwa kufanikisha uanzishwaji wa kituo kimoja cha urasimishaji biashara na kuandaa mafunzo ya urasimishaji biashara kwa wafanyabiashara 1,000 wa Njombe na kuona umuhimu wa kuwashirikisha wadau ili kujenga uwezo kwa wafanyabiashara kufanya biashara katika sekta rasmi ili kuchangia maendeleo ya Mji wa Njombe na uchumi wa nchi.”Aliwahimiza umuhimu wa kutambua na kufanya biashara katika mfumo rasmi unaotambulika kisheria ili kukuza uchumi; na kuwataka wanufaika wa mafunzo hayo kubainisha fursa mbalimbali zilizopo Njombe ili kuwekeza katika viwanda vya kuchakata nafaka na mazao mengine alizeti ili kukuza sekta ya viwanda mkoani Njombe.Sendeka alitaka mafunzo yote ya urasimishaji na uendelezaji biashara yawajumuishe vijana na akinamama kwani ndio kundi kubwa katika jami, hivyo ni muhimu wapate elimu ya kutosha na waunganishwe na vyombo vya fedha ili kushiriki ipasavyo katika uwekezaji wa viwanda ili kukuza uchumi.Kwa mujibu wa Sendeka, urasimishaji biashara ni hitaji na tamko la kisheria na pia ni utekelezaji wa Ilani ya Chama Cha Mapinduzi (CCM) Ibara ya 58 (a) inayotaka biashara zote ziendeshwe katika mfumo rasmi ili zisaidie kuinua uchumi wa mwananchi mmoja mmoja na kuchangia ukuaji wa uchumi wa nchi.“Sheria ya Leseni za Biashara ya Mwaka 1971 na Sheria ya Kodi ya Mwaka 2004 iliyofanyiwa marekebisho mwaka 2008, zinasimamia utaratibu wa kufanya biashara na shughuli nyingine za kiuchumi katika miji, manispaa na majiji nchini Tanzania,” alisema."
33e428a439707970edb08701626948e828fdcdd5," Getere alisema hayo alipouliza swali la msingi na kutaka kujua ni lini Serikali itafufua viwanda hivyo ili wakulima wa pamba wapate bidhaa hiyo kwa bei nzuri. Mbali na hilo, mbunge huyo pia alitaka kupata tamko la Serikali kuhusu uanzishwaji wa viwanda vidogo vya kusindika pamba ili kuongeza thamani ya zao hilo.Akijibu swali hilo, Naibu Waziri wa Kilimo, Mifugo na Uvuvi William ole Nasha alikiri kuwa serikali inatambua kuwa viwanda hivyo vinavyomilikiwa na kilichokuwa chama kikuu cha ushirika MCU havifanyi kazi tangu 1990.Kwa sasa chama hicho kipo katika utaratibu wa mfilisi ulioanza 1997 ambao umechukua muda baada ya baadhi ya wanachama kukata rufaa kwa Rais wa Awamu ya Tatu, Benjamin Mkapa.Alisema rais huyo alitaka viwanda hivyo visifilisiwe badala yake ikiwezekana viendeshwe kwa ubia wa sekta binafsi, wanaushirika na serikali. Alisema kwa sasa serikali kupitia Tume ya Maendeleo ya Ushirika imeanza kushughulikia suala la MCU, vikiwemo viwanda hivyo ili vitafutiwe utaratibu wa kufufuliwa kwa ubia na vianze kazi ili kuwezesha ulipaji madeni.Alisema wilaya ya Bunda ina vinu vitatu vinavyofanya kazi ya kuchambua pamba inayopatikana katika wilaya hiyo, lakini taarifa zilizopo zinaonesha kuwa vinu hivyo bado havipati pamba ya kutosha hivyo kufanya kazi chini ya uwezo.Akizungumzia kuhusu uwekezaji wa viwanda vidogo, Nasha alisema serikali imeshaanza kuhamasisha sekta binafsi kuwekeza katika sekta hiyo ili kuongeza thamani na wakulima wapate faida zaidi."
342f45fb99ca21761635a2554f6874290379264f," Mratibu wa shindano hilo Said Ambua amesema, shindano hilo ambalo limeandaliwa na Uhuru FM na Dar Live, lina lengo la kuendeleza kampeni ya Gusa Maisha yako.Lengo la kampeni hiyo ni kusaidia wasiojiweza kutokana na kitakachopatikana kwenye tamasha.Aliwataja wasanii watakaochuana kwenye shindano hilo la 'Mic Tata' ni Barnaba, Inspector Haroun, Manfongo, Dulla Makabila, Joh Makini, na Amigo.“Mic Tata ni muendelezo wa kampeni ya Gusa maisha yako, kusaidia yatima, wajane na wasiojiweza, kiingilio kitakachopatikana kitaenda kusaidia makundi haya yenye uhitaji,” alisema Ambua.Kampeni ya Gusa Maisha Yao ilianza mwaka jana kwa kituo cha Uhuru FM kutoa msaada katika Hospitali ya Taifa Muhimbili, kuchangia damu, na kutoa msaada kituo cha waathirika wa dawa za kulevya."
34c01b50cfbf61b078e8b418bbdca0a04a3748df," UPELELEZI katika kesi ya uhujumu uchumi inayomkabili aliyekuwa Mkurugenzi wa Mamlaka ya Vitambulisho vya Taifa (NIDA), Dickson Maimu na wenzake, haujakamilika.Wakili wa Serikali, Janeth Magoho alidai jana mbele ya Hakimu Mkazi, Augustina Mmbando kuwa shauri lilikuja kwa ajili ya kutajwa. Magoho aliiomba mahakama kupanga tarehe nyingine kwa ajili ya kutajwa na kuangalia kama upelelezi umekamilika au la.Hakimu Mmbando aliahirisha kesi hiyo hadi Mei 28, mwaka huu kwa ajili ya kutajwa. Maimu na wenzake wanakabiliwa na mashitaka ya kuisababishia serikali hasara ya Sh bilioni 1.175.Washitakiwa wengine katika kesi hiyo ni Meneja Biashara wa NIDA, Aveln Momburi, Mkurugenzi wa Kampuni ya Aste Insurance Brokers, Astery Ndege, Ofisa Usafirishaji, George Ntalima, Mkurugenzi wa Sheria, Sabina Raymond na Xavery Kayombo.Washitakiwa hao wanakabiliwa na mashitaka 100 kati ya hayo, 24 yakiwa ni ya utakatishaji fedha zaidi ya Sh bilioni 1.1, 23 ya kughushi nyaraka; 43 ni kuwasilisha nyaraka za uongo ili kumdanganya mwajiri wao na kuisababishia mamlaka hiyo hasara.Mashitaka mengine ni ya kujipatia fedha kwa njia za udanganyifu (mawili), shitaka moja la matumizi mabaya ya madaraka na mashitaka mawili ya kula njama.Wanadaiwa kati ya Julai 19, mwaka 2011 na Agosti 31, mwaka 2015, washitakiwa wakiwa maeneo tofauti tofauti ndani ya Jiji la Dar es Salaam walikula njama ya kufanya udanganyifu wa Sh bilioni 1.175 dhidi ya NIDA.Maimu na Raymond wanadaiwa Novemba 7, mwaka 2011 wakiwa Makao Makuu ya NIDA, Kinondoni, walitumia madaraka yao vibaya na kusababisha Kampuni ya Gotham International Ltd na kupata faida ya Sh 899,935,494."
34c47b3aa1a1f73b6c8b2ef6ea2c5b9dc18feca9," MKUU wa Mkoa wa Arusha, Mrisho Gambo amewataka wazazi na walezi wilayani Karatu kuhakikisha wanawapeleka watoto wao shule hata kama hawana sare za shule.Aidha ameagiza uongozi wa serikali ya kijiji cha Lositete kuchukuliwa maelezo na polisi kuhusu sababu za kutochangia maendeleo ya elimu, badala yake wanaingiza siasa na kusababisha saruji kuganda.Gambo alitoa agizo hilo jana katika kijiji cha Lositete, kata ya Mbulumbulu wilayani Karatu alipokwenda kukagua hali halisi ya madarasa pamoja na idadi ya wanafunzi walioanza masomo ya kidato cha kwanza.Alitoa agizo hilo jana kutokana na taarifa ya Mwalimu Mkuu wa Shule ya Sekondari ya Upper Kitete, Josephat Mau iliyodai kuwa wanafunzi tisa kati ya 171 waliochaguliwa kujiunga na kidato cha kwanza shuleni hapo wameripoti shule. Mwalimu Mau alisema wanafunzi hao 162 hawajaripoti shuleni hapo kutokana na kukosekana na sare za shule huku walioripoti wakiwa ni tisa kwa sababu ya wazazi au walezi wao kutouza maharage kwani hakuna soko.Baada ya mwalimu huyo kutoa taarifa hiyo, Gambo aliagiza wazazi na walezi kuhakikisha watoto wote waliofaulu kujiunga na kidato cha kwanza kuripoti shuleni na nguo za nyumbani hata kama hawana sare ili waendelee na masomo wakati wazazi wao wakisubiri kuwanunnulia mahitaji ya shule. “Rais ameagiza elimu bure hivyo wazazi au walezi watoeni watoto wenu majumbani ili waende shule bila ya kuwa na sare za shule huku mkiendelea kutafuta sare lakini pia nasisitiza nyie wananchi acheni kuingiza siasa kwenye masuala ya maendeleo, “alisema.Akizungumza na wananchi wa vijiji vya Lositete na Upper Kitete, Gambo aliagiza mwenyekiti wa kijiji cha Upper Kitete, William Safari pamoja kuhakikisha wanasoma mapato na matumizi ya kijiji ambayo wananchi wanadai hawajasomewa tangu mwaka 2017 hadi mwaka jana. Awali, baadhi ya wananchi walidai kuwa wameshindwa kujenga madarasa pamoja na maabara kwa sababu walichanga fedha ambazo inadaiwa zililiwa na aliyekuwa mkuu wa shule hiyo, Andrew Sulle. Anadaiwa kuchukua Sh milioni nane.Mkuu wa Wilaya ya Karatu, Theresia Mahongo alisema wananchi zaidi wa vijiji vya Lositete na Upper Kitete wanapenda kuingiza masuala ya siasa katika maendeleo. Alisema amejitahidi kutatua changamoto zao ikiwamo kuhakikisha mwalimu huyo anachukuliwa hatua za kinidhamu na ameshahukumiwa kifungo. Alisema wanafunzi 5,313 walifanya mtihani wa darasa la saba mwaka jana huku wanafunzi 4,000 sawa na asilimia 75.3 walifaulu.Wanafunzi 3,446 wamepangwa kwenye shule za kata zilizokuwa na madarasa 83 na wanafunzi 539 walikosa nafasi. Alisisitiza kuwa wanafunzi hao 539 waliokosa nafasi hivi sasa wameshaanza masomo katika shule mbalimbali za wilaya hiyo kutokana na kubainika kuwapo shule ambazo wanafunzi hawakupangwa. Alisema wanaandika barua kwa wadau na kuhamasisha wanananchi kujenga madarasa pamoja na kukarabati viti na meza ili wanafunzi waweze kusoma."
3503923351a4e5b9f1526ebe2bb91828008c7ba0," SIMBA, Yanga na JKU ya Zanzibar jana zilienda Nakuru, Kenya kwa ajili ya michuano ya Kombe la SportPesa inayotarajiwa kuanza kutimua vumbi kesho.Simba na JKU zilikuwa za kwanza kuondoka asubuhi ya jana na kufika Nairobi mapema tayari kwa safari ya Nakuru huku Yanga ikiondoka jioni. Simba imekwenda kwenye michuano hiyo ikiwa na kikosi cha wachezaji 18 huku ikiwaacha wachezaji wake John Bocco mwenye majukumu ya kifamilia na Emmanuel Okwi na Juuko Murshid walio kwenye kikosi cha timu yake ya taifa ya Uganda. Wengine walioachwa kikosini ni Nicholaus Gyan, Laudit Mavugo na Asante Kwasi.Msemaji wa Simba, Haji Manara aliliambia gazeti hili jana kuwa wachezaji hao wataungana na wenzao baada ya mechi ya kwanza. Wakati hayo yakitokea kwa Simba, watani wao wa jadi Yanga walisafiri jana bila beki wao kisiki Kelvin Yondani na Juma Abdul kuzidisha uvumi kwamba wanajipanga kuondoka kwenye timu hiyo. Wawili hao wanadaiwa kutaka kuhamia Azam pamoja na Obrey Chirwa.Kikosi cha Simba kilichoondoka kinaundwa na makipa: Aishi Manula na Said Mohamed ‘Nduda’, mabeki ni Ally Salim, Ally Shomary, Paul Bukaba, Erasto Nyoni, Yussuf Mlipili, Mohamed Hussein ‘Tshabalala’. Viungo ni Jonas Mkude, Shomari Kapombe, Muzamil Yassin, Said Hamisi ‘Ndemla’, Haruna Niyonzima, Shiza Kichuya na Mohamed ‘Mo’ Ibrahim na washambuliaji ni Moses Kitandu na Rashid Juma.Pia yupo mshambuliaji wake mpya, Marcel Kaheza iliyesajiliwa kutoka Maji Maji ya Songea, ingawa huunda asitumike kwani waandaaji wa michuano hiyo wamezuia timu kutumia wachezaji wapya. Kikosi cha Yanga kilichoondoka jana kinaundwa na makipa Youthe Rostand na Ramadhani Kabwili, mabeki ni Hassan Kessy, Baruan Akilimali, Haji Mwinyi. Viungo ni Pius Buswita, Abdallah Shaibu, Pato Ngonyani, Ibrahim Ajib, Papy Tshishimbi, Said Mussa, Said Juma, Matheo Anthon, Yussuf Mhilu, Raphael Daudi, Thabani Kamusoko na Maka Edward Washambuliaji ni Yohana Mkomola, Amis Tambwe, na Juma Mahadhi.Yanga wanatarajiwa kufungua dimba na Kakamega Homeboys mchana kwenye Uwanja wa Afraha, Nakuru wakifuatiwa na mchezo wa mabingwa watetezi, Gor Mahia ambao wataivaa JKU ya Zanzibar. Jumatatu utachezwa mchezo mmoja kati ya Bingwa wa Tanzania Bara, Simba ambayo itaivaa Kariobangi Sharks na Jumanne Singida United itaanza na AFC Leopards. Bingwa ataondoka ma kitita cha dola za Marekani, 30,000, mshindi wa pili dola 10,000, wa tatu dola 7,500 zitakazoishia nusu fainali zitapata dola 5,000 na za robo fainali dola 2,500.Pamoja na dola 30,000, bingwa wa michuano hiyo kwa mwaka huu atakwenda kumenyana na Everton kwenye Uwanja wa Goodison Park England. Mwaka jana Gor Mahia ilikuwa bingwa wa kwanza wa michuano hiyo baada ya kuwafunga mahasimu wao, AFC Leopard 2-1 katika fainali zilizochezwa uwanja wa Taifa, Dar es Salaam."
3515161f7bd3c88c82fc4880721c119c8b65b6a2,"['Andy Ruiz Jr amesema kwamba miezi mitatu ya kusherehekea na ukosefu wa mazoezi ya kutosha kumemfanya kuwa na ""uzito kupita kiasi"" wakati wa shindano la kutetea taji lake dhidi ya Anthony Joshua.', 'Ruiz mwenye umri wa miaka 30, alishindwa kwa alama katika pigano hilo lililofanyika Saudi Arabia, ikiwa ni miezi sita baada ya kuutikisa ulimwengu pale alipomshinda bingwa wa ndondi katika uzani mzito Anthony Joshua kule Marekani.', 'Mwanandondi huyo wa Mexico amesema kwamba ingekuwa vizuri iwapo atapata pigano la tatu.', '""Nilitakiwa kufanya mazoezi ya kutosha. Ningewasikiliza zaidi makocha na timu yangu,"" Ruiz amesema.', '""Kwa pigano hili nilikuwa na uzito kupita kiasi. Sikufanikiwa kufanya mijongeo yangu kama nilivyotaka iwe.""', 'Ruiz, anayeshikilia nafasi ya pili katika ubingwa wa dunia kwenye ndodi, aliongeza kilo 7 tangu alipomshinda Joshua, ambaye kwa sasa amekuwa mshindi mara mbili.', 'Wengi walikuwa wamehoji iwapo mtindo wake wa maisha ambao ni pamoja na kununua majumba mapya, magari na kufanya mikutano kadhaa na vyombo vya habari baada ya kushinda huenda iwaka sababu ya kujiachia. ', 'Ruiz ameonekana mwenye kujutia na kuomba msamaha kwa makocha wake Manny Robles na babake Andres alipofanya mkutano na wanahabari baada ya pigano na mashabiki wake wakaashiria kumridhia kwa kumpigia makofi. ', 'Mwandondi huyo aliyekuwa bingwa wa dunia anadai kwamba baada ya kupata ushindi alipunguza uzito lakini baadaye ukaanza kuongeza: ""Niliongeza uzito na hilo lilikuwa kosa kubwa. Hakuna anayejua kuhusu mazoezi tuliyokuwa tunafanya. Tulijitihadi kadiri ya uwezo wetu. ', '""Kuwa bingwa kwa mara ya kwanza, kuwa hapa na pale na kukosa mazoezi, halikuwa jambo rahisi.', '""Naahidi ya kwamba mambo yatakuwa mazuri na kwa sasa ninachotaka nikurejea nilivyokuwa hapa Saudi Arabia.""', 'Kocha wake  Robles aliongeza kwamba alikuwa na miezi mitatu ya kufanya mazoezi lakini ni mengi ambayo hayangeweza kufanywa katika kipindi cha miezi mitatu tangu alipomshinda Joshua na pale alipoanza kufanya mazoezi.  ', '""Sitaki kusema kwamba miezi mitatu ya kusherehekea haikuniathiri"", amesema Ruiz. ', '""Hakuna sababu ya kujitetea ukweli ni kwamba nilisherekea zaidi. Lakini katika pigano jengine mambo yatakuwa tofauti.""', '""Bado watu wanamashaka na mimi. Bado mimi ni mpiganaji mzuri katika uzani mzito na ukweli ni kwamba nina uwezo kumshinda yeyote duniani."" ', '""Naomba muamini kwamba nitarejea katika nafasi yangu na kuwa tena bingwa wa ndodi dunia kwa kitengo cha uzani mzito dunia.""', 'Anthony Joshua amesema hakuamini macho yake alipomshinda Andy Ruiz Jr na kuwa bingwa wa ndondi wa dunia katika uzito wa juu kwa mara ya pili na kwamba yuko tayari kuzikunja na Oleksandr Usyk ndani ya kipindi cha miezi sita. ', 'Raia huyo wa Uingereza mwenye umri wa miaka 30, amemshinda Ruiz kwa alama huko Saudi Arabia na kulipiza kisasi ukizingatia kwamba Ruiz alimshinda bila kutarajia mwezi Juni mwaka huu. ', '""Sikutaka nifike kiwango cha kushindwa kujizuia lakini kilikuwa kipindi kilichobeba hisia zangu, "" Joshua ameiambia BBC. ', '""Mimi ni mwanadamu na nimefanya makosa na wakati ambao nilikuwa nimepotea njia, nilikomaa kiakili na kurejea katika njia iliyo sawa .""', 'Wakati Joshua alipopigana na Ruiz  huko New York, alipigiwa upatu kumrithi bingwa wa zamani katika uzani huo Mohamed Ali na kufananishwa na mabingwa wengine kama Lennox Lewis, Floyd Patterson na Wladimir Klitschko ambao waliwahi kuchukua ubingwa wa taji hilo.', 'Baada ya pigano hilo, WBO imesema lazima apimane nguvu na mwandondi wa Ukraine Usyk ndani ya siku 180. ', '""Kile ninachoweza kufanya nitafanya,""Joshua amesema hayo katika BBC Radio 5. ""Ikiwa hilo ni sawa na kupigana na mwandondi mwengine wa juu katika kitengo hichi, niko tayari.""', 'Kubrat Pulev mwanandodi wa uzani wa juu kutoka Bulgaria pia naye yuko njiani kuzichapa na Joshua lakini makubaliano yanahitajika kufikiwa ya ikiwa kwanza azipime ulingoni na Pulev au Usyk.', 'Usyk - ambaye alipanda ngazi hadi daraja la uzito wa juu baada ya kushinda mataji yote ya daraja la chini tu ya uzani wa juu - alikuwa miongoni mwa watazamaji wa pigano la Joshua katika ulingo wa Diriyah. ', 'Alipoulizwa kuhusu uamuzi wa WBO wa kushindana na wengine baada tu ya kuibuka na ushindi, Joshua amesema: ""Ndani ya siku 180? haina tatizo, tupambane kwenye ulingo.""', 'Hata hivyo, mwandalizi wake Eddie Hearn ameondoa uwezekano wa kwamba Joshua atalazimika kuachia mataji wa IBF na WBO iwapo atakataa kupigana na mpinzani wake atakayechaguliwa. ', '""Sitaendelea kuwaita,""Joshua amesema. ""Mimi ninatengeneza jina langu na iwapo wanataka kuwa sehemu ya hili, watainiita. Ruiz alifanya hivyo na kuunda jina lake pia.""', '""Iwapo hao nao wanataka pigano, na wao pia wanaweza kuliitisha. Angalieni kile ambacho nimewahi kufanya. Ninapoitisha pigano na mengineo, na kosa kuwa mwangalifu.""']"
352512f17d97d8c2ec89b553c49d9b66b73cfd29," Meneja Mkuu wa kampuni hiyo Afrika Mashariki, Jimmy Kibati aliwaambia waandishi wa habari Dar es Salaam jana kwamba Fastjet inalizingatia suala la usalama kwa kuzingatia taratibu zao za ndani za usalama na pia kwa mujibu wa kanuni na sheria za mamlaka za udhibiti wa usafiri wa anga.“Tumelisisitiza tena suala la usalama wa ndege zetu kwa marubani wote kwa kuzingatia taratibu zetu za usalama pamoja na zile za mamlaka ya udhibiti. Kanuni zote ziko vizuri katika suala la usalama na tunahakikisha zinazingatiwa. Kwetu Fastjet usalama ni jambo la kwanza. Ndio lengo letu na thamani yetu,” alisema Kibati.Meneja Mkuu huyo alikuwa akijibu swali kuhusu usalama wa ndege za kampuni hiyo, hasa kwa kuzingatia matukio ya karibuni ya kuanguka kwa ndege, ikiwamo ya Germanwings ya Ufaransa na kuua abiria 150.Kibati alisema kampuni hiyo imeajiri marubani wenye uzoefu na hivi karibuni imepeleka marubani wake 13 Watanzania kusoma nje na sasa ni miongoni mwa marubani wenye kufanya vizuri katika kampuni hiyo, hali inayoifanya ndege zake kuruka kwa usalama wa kiwango cha juu.Akielezea hali ya kampuni hiyo, Kibati alisema hivi karibuni itaongeza safari katika miji mingine nchini ikiwamo ya Mtwara na Bukoba, baada ya kuwa sasa inaruka katika miji ya Dar es Salaam, Kilimanjaro na Mbeya; pamoja na safari za kimataifa katika nchi za Zambia, Afrika Kusini, Zimbabwe na Uganda. Asilimia 80 ya safari zake ni za ndani.Alisema Fastjet inatoa huduma kwa gharama nafuu na kuwataka wananchi kuandaa safari zao mapema ili kufaidika na unafuu wa gharama zao, huku akisisitiza kuwa kampuni hiyo ni mali ya Watanzania wanaomiliki asilimia 51.Kuhusu faida, alisema tangu ianze takriban miaka miwili sasa haijatengeneza faida na kwamba inatarajia mwaka huu kutengeneza faida, na kuongeza kuwa faida itaongezeka zaidi wakianza safari za kwenda Nairobi.Fastjet ni kampuni ya usafiri wa ndege kwa gharama nafuu, iliyoanzishwa mwaka 2012, ikisafirisha zaidi ya abiria milioni moja, huku asilimia zaidi ya 35 wakisafiri kwa mara ya kwanza."
353f1104abb19365f64a32a062aee01bb7b736ef," WAZIRI wa Viwanda, Biashara, na Uwekezaji, Charles Mwijage leo anazindua Tamasha la Mwanamke Mjasiriamali Tanzania (MOWE) kutambulisha ubunifu, utaaluma na ufundi wa kutengeneza bidhaa za mikono.Tamasha hilo la siku sita linalofanyika Viwanja vya Nyerere Square, jijini Dodoma linalenga kutambulisha bidhaa zinazotengenezwa na wanawake wajasirimali 250 kutoka mikoa mbalimbali na Jumuiya ya Afrika Mashariki (EAC).Mwenyekiti wa Tamasha la Mwanamke Mjasiliamali (MOWE), Louis Kiluwa amesema tamasha hilo linafanyika kwa mara ya kwanza mkoani hapo katika miaka 12 ya uhai wake tangu kuanzishwa rasmi mwaka 2006.Amesema, tamasha hilo linafanyika kwa mara ya kwanza hapo kuunga mkono juhudi za Rais John Magufuli za kuhamishia makao makuu ya serikali jijini hapo na kuwapa fursa wananchi kupata uzoefu wa kutengeneza bidhaa.Kiluwa amesema, pia waliamua kuleta tamasha hilo mkoani humo ili kuwapa hamasa wajasirimali wa jiji hilo ambao bidhaa zao zina sifa kubwa ya kuwa za asili na hazichakachuliwi hivyo wanataka wazitambulishe kwa wadau.Alisema lengo pia ni kuwakutanisha na wajasiriamali wa maeneo mengine waliopata mafunzo ya kutengeneza bidhaa kutoka Shirika la Kazi Duniani (ILO) walioboresha bidhaa zao na wamepata mafanikio makubwa yakiwemo ya kusomesha watoto na kuendesha maisha ya familia zao.Alisema tofauti na matamasha mengine, katika tamasha hilo wanaruhisiwa pia wanaume kufika kuonesha bidhaa zao kwa niaba ya wanawake zao, lengo likiwa ni kuhakikisha wakazi wa jiji hilo wanapata bidhaa hizo.Alisema tamasha hilo linaloandaliwa kwa ushirikiano na wawakilishi wa vikundi vya wajasiriamali 20 na kutoka taasisi za serikali, linalenga kuonesha vipaji vya wajasiriamali na kwamba hata wasipowezeshwa wanaweza.Amesema kuonesha umuhimu wa tamasha hilo pia wamezialika taasisi za serikali, Shirika la Viwango Nchini (TBS) ambalo wajibu wake ni kuangalia viwango vya bidhaa na kushauri namna bidhaa zinazotakiwa kuwa bora.Mkuu wa Kitengo cha Uhusiano TBS, Rhoida Andusamile amesema wao siku zote wapo pamoja na wajasiriamali katika kuhakikisha kwamba bidhaa zao zinakuwa bora na za viwango bora kwa matumizi ya binadamu.Mmoja wa washiriki anayeuza mikoba, viatu na manukato, Sia Lekule alisema anafurahia kushiriki maonesho haya kwa mara ya pili ambayo sasa kutokana na Dodoma kuwa ni makao makuu ya nchi, watu wameongezeka.Mjasiriamali mwingine wa bidhaa za Mlonge, Leah Mosses alisifia kufanyika maonesho hayo jijini hapo akisema wanakusudia kutoa huduma na kuuza bidhaa bora kwa wakazi wa jiji hilo badala ya kuzifuata Dar es Salaam.Tamasha hilo la siku sita, linalenga kuwapa fursa wakazi wa Dodoma kufika na kujifunza utengenezaji wa bidhaa kutoka maeneo mbalimbali nchini."
35cc4d648238374926f5b1c5dba18f64a62aa3f7,"['Ni rasmi - Everton wamemteua Carlo Ancelotti kuwa kocha wao mpya. ', 'Ancelotti anatua Everton siku chache baada ya kutimuliwa katika klabu ya Napoli ya nchini kwao Italia. ', 'Anachukua nafasi iliyoachwa wazi katika uga wa Goodison Park na kocha Marco Silva ambaye alitimuliwa Disemba 6. ', 'Ancellotti ni moja ya makocha wenye mafanikio makubwa barani Ulaya, amenyakua Kombe la Klabu Bingwa Ulaya (Champions League) mara tatu.', 'Excited to share the news that I am joining Everton FC. I am delighted to be back in the Premier League and to be part of this historic club. Thank you for your trust in me. #WelcomeMrAncelotti #EFC #COYB pic.twitter.com/13yhM5iHnK', 'Mwisho wa ujumbe  wa Twitter wa @MrAncelotti', 'Anarejea England miaka nane na nusu toka alipotimuliwa na klabu ya Chelsea. ', '""Kuna maono ya wazi kabisa kutoka kwa mmiliki kuwa anataka kuleta mafanikio klabuni,"" amesema Ancelotti.', 'Everton wamemtangaza Ancelotti saa chache kabla ya mchezo wao dhidi ya Arsenal ambao Ijumaa walimteua Mikel Arteta kuwa kocha wao mpya.', 'Mechi yake ya kwanza kuiongoza timu hiyo itakuwa dhidi ya Burnley Disemba 26. ', '""Hii ni klabu nzuri na yenye utajiri wa historia na mashabiki wenye mapenzi ya juu,"" ameeleza kocha huyo wa zamani wa AC Milan, Real Madrid, Bayern Munich na Paris St-Germain.', '""Nina furaha isiyo na kifani kwa kupata nafasi ya kufanya kazi hapa na kuffanya ndoto zetu zitimie.""', 'Katika miaka yake 24 ya ukocha, Ancelotti mwenye miaka 60 ameshinda mataji 15, na ni moja kati ya makocha watatu tu ambao wameshinda Champions League mara tau sawa na kocha nguli wa zamani wa klabu ya Liverpool Bob Paisley na kocha wa sasa wa Real Madrid Zinedine Zidane.']"
35dcca283f314298e197346f79866e31c4c9a806," YANGA imeendelea kupoteza pointi mbili baada ya jana kutoka suluhu na Singida United, katika mchezo wa Ligi Kuu Tanzania Bara kwenye Uwanja wa Namfua mjini Singida.Huu ni mchezo wa pili mfululizo kwa Yanga kupoteza pointi mbili baada ya kutoka sare ya kufungana bao 1-1 na Coastal Union katika mchezo mwingine wa ligi hiyo uliofanyika Jumamosi iliyopita kwenye Uwanja wa Mkwakwani mjini Tanga.Kabla ya sare hiyo ya Tanga, Yanga ilipokea kipigo cha kwanza tangu kuanza kwa ligi hii, baada ya kufungwa 1-0 na Stand United katika mchezo uliopigwa kwenye Uwanja wa Kambarage mjini Shinyanga.Katika mchezo huo wa jana, timu hizo zilishambuliana kwa zamu huku Yanga wakikosa mabao kadhaa baada ya washambuliaji wake kutokuwa makini walipolikaribia lango la wapinzani wao.Kwa matokeo hayo, Yanga sasa imefikisha pointi 55 baada ya kucheza mechi 22 huku Azam FC, ambayo jana usiku ilitarajia kucheza dhidi ya Alliance FC kwenye Uwanja wa Azam Complex, kabla ya mchezo huo ilikuwa katika nafasi ya pili kwa pointi 47 baada ya mechi 20.Huo unakuwa mchezo wa tatu mfululizo wa Ligi Kuu, Yanga ikicheza bila kushinda baada ya kufungwa 1-0 na Stand United Shinyanga na kutoa sare ya 1-1 na Coastal Union Tanga, baada ya mwanzo mzuri katika mzunguko wa kwanza ikiongoza kwa tofauti ya hadi pointi tisa.Katika mchezo huo, timu hizo zilishambuliana kwa zamu, lakini washambuliaji wake walikosa umakini walipolikaribia lango la wapinzani na kushindwa kujaza mpira wavuni.Mshambuliaji wa Yanga, Heritier Makambo aliendelea kushindwa kufunga baada ya kucheza chini ya kiwango tangu arejee kutoka kwao Jamhuri ya Kidemokrasia ya Congo hivi karibuni.Nahodha Ibrahim Ajibu alianzia benchi kabla ya kuingia kipindi cha pili, lakini naye kwa mara nyingine hakuwa na mchezo mzuri, huku kocha Mwinyi Zahera akimuanzisha chipukizi Gustavo Simon katika mechi hiyo iliyochezwa katika mvua kubwa dakika 15 za mwisho za mchezo huo.Katika mechi zingine leo, Tanzania Prisons iliibuka na ushindi wa mabao 2-1 dhidi ya Mbao FC kwenye Uwanja wa Sokoine jijini Mbeya, huku Kagera Sugar ikilambwa 1-0 na Mbeya City kwenye Uwanja wa Kaitaba, Bukoba, Stand United ilishinda 2-0 dhidi ya Ndanda FC Uwanja wa Kambarage, Shinyanga.Katika mechi zingine jana, Lipuli FC ya Iringa iliifunga KMC bao 1-0 kwenye Uwanja wa Kumbukumbu ya Samora mjini Iringa, na JKT Tanzania ilishinda 3-1 dhidi ya Biashara United kwenye Uwanja wa Meja Isamuhyo, Mbweni, Dar es Salaam."
35df43cc777af342d62d49720a39d7cc544672db," NAIBU Waziri wa Maji, Jumaa Aweso ameridhia kutimuliwa kwa mkandarasi wa Kampuni ya Mazongela Building Construction, ambaye alipewa kazi ya kujenga tangi la maji la mradi wa Kijiji cha Boga na Mengwa kwenye Halmashauri ya Wilaya ya Kisarawe mkoani Pwani baada ya kushindwa kutekeleza mradi huo wenye thamani ya Sh milioni 536.Aidha ameagiza mkandarasi huyo asipewe kazi tena katika wilaya hiyo kwani ameonesha uwezo wake ni mdogo, hawezi kutekeleza ili kuwaondolea kero wananchi wa vijiji hivyo zaidi ya 5,000.Aweso ameyasema hayo kwenye Kijiji cha Boga unapojengwa mradi huo wakati wa ziara yake kutembelea miradi mbalimbali ya maji, ili kujua maendeleo yake na changamoto zinayoikabili katika kutekeleza miradi hiyo kwenye Halmashauri ya Kisarawe.Amesema miradi mingi ya vijijini inachangamoto kubwa mojawapo ni baadhi ya wakandarasi kushindwa kukamilisha miradi kutokana na kushindwa kufanya kazi wanazoomba, baadhi hawana uwezo lakini wanapewa kazi hizo jambo ambalo linasababisha kero ya ukosefu wa maji kuendelea.""Mradi tangu Oktoba mwaka jana hadi leo (jana) kachimba shimo tu, huu ni ubabaishaji ambao hautakiwi uendelee hapa, hakuna maneno zaidi ya kuongea inatosha mkandarasi huyu kaumiza watu kwa muda mrefu hatufai tushamwondoa na hakuna lugha nyingine tusiimbe tu kuwa mkandarasi hana uwezo tutafute wale wenye uwezo,"" amesema.Mkuu wa Wilaya ya Kisarawe, Jokate Mwegelo alisema inasikitisha kuona kuwa mji huo ulianzishwa sawa na mji wa Nairobi nchini Kenya lakini hauna maji.Mwegelo alisema ukosefu wa maji umesababisha wilaya hiyo ishindwe kuendelea na baadhi ya wakandarasi hawachukuliwi hatua kama kazi wameshindwa waondolewe, viongozi wajitafakari kwa nini wanapewa kazi lakini hawana uwezo.Awali akisoma taarifa juu ya mradi huo, Mhandisi wa Maji wa Halmashauri ya Wilaya ya Kisarawe, Majid Mtili alisema baada ya kuona mkandarasi huyo hatokei kwenye eneo la mradi walimwandikia barua mara tatu, ya kwanza ilikuwa Desemba 12 na Desemba 23 mwaka jana na Januari 10 mwaka huu, lakini hakutokea.Mtili alisema baada ya barua ya mwisho ya Januari 10 alipewa tena siku saba na halmashauri kuandika kusudio la kuvunja mkataba, lakini bado aliendelea kuwa kimya, hivyo halmashauri walianza mchakato wa kuvunja mkataba ili aondolewe kwa kushindwa kazi.Diwani wa Kata ya Boga, Jinadi Chakachaka alisema mkandarasi alitakiwa aanze kazi Oktoba mwaka jana kwenye mkataba wa miezi sita lakini tangu Oktoba hadi mwezi huu bado hajatokea kuendelea na kazi kwani alichimba tu kisha kuondoka.Alisema inawezekana ameshindwa kufanya hiyo kazi lakini cha ajabu hata kama kashindwa hajatoa taarifa ili atafutwe mjenzi mwingine afanye kazi hiyo ili kufanikisha wananchi wa vijiji hivyo kupata maji.Mwenyekiti wa Chama Cha Mapinduzi (CCM), Khalfan Sika amesema wilaya hiyo ina tatizo kubwa la maji, hivyo mkandarasi kama huyo hafai kuendelea kuangaliwa.Sika alisema kuwa kama inawezekana utaratibu wa kumuondoa usichukue muda mrefu ili apatikane mkandarasi mwingine aweze kuendelea na ujenzi wa mradi huo, ambao ulitengewa fedha nyingi kutokana na mahitaji ya maji kwenye vijiji hivyo kwani hali ni mbaya sana."
35f111d0e97cc60de6b2295b0dbb3bd3c185cce6," NAHODHA wa timu ya soka ya Taifa, Taifa Stars Mbwana Samatta (pichani) amewatoa hofu watanzania na kuwahakikishia kupata matokeo mazuri kwenye mechi dhidi ya Equatorial Guinea keshokutwa. Stars inatarajiwa kucheza na Equatorial Guinea katika mechi ya kundi J kuwania kufuzu fainali za kombe la mataiaf Afrika 2021 Cameroon, kundi hilo pia lina timu za Libya na Tunisia.Akizungumza juzi baada ya kuwasili kwenye uwanja wa ndege wa kimataifa wa Julius Nyerere, Samatta anayecheza KR Genk ya Ubelgiji alisema licha ya kutowafahamu vizuri wapinzani wao, lakini ana uhakika wa kupata matokeo mazuri. Akizungumza na gazeti katika uwanja wa ndege wa Julius Nyerere, mshambuliaji huyo wa KRC Genk, alisema licha ya kwamba hawafahamu wapinzani wake, lakini kitu kilicho bora kwake ni kupambana na kuhakikisha wanapata matokeo yakuridhisha.“Mimi simjui mchezaji yoyote kutoka kwa wapinzani wetu, nnachojua tuko tayari kwa mchezo nadhani timu yetu itakuwa imeandaliwa vizuri ili kupata ushindi na kutengeneza mazingira mazuri,”alisema Samatta.Alisema wachezaji wengine wanapaswa kufahamu uzito wa mchezo huo kuhakikisha wanajituma kwa pamoja ili kutumia vizuri Uwanja wa nyumbani na kuwapa watanzania matumaini ya kufuzu michuano hiyo.Baada ya mechi hiyo, Stars itasafiri kwenda Tunisia kucheza na Libya siku nne baadae. Wachezaji wengine wanaocheza nje ya nchi na ambao tayari wameshawasili kwa ajili ya mechi hiyo ni Simon Msuva kutoka Difaa El Jadid ya Morroco, Farid Mussa wa Tenerif ya Hispania, Eliuter Mpepo wa Buildcom ya Zambia na David Kisu wa Gor Mahia."
360dacf49e0f34b5d7ca48bbab59ed497f667a1f," TIMU ya Azam FC ya Dar es Salaam imetangaza kufunga hesabu za usajili kwa ajili ya msimu mpya wa mwaka 2018/19.Wachezaji ambao mpaka sasa Azam imewasjili ni Donald Ngoma, Tafadzwa Kutinyo, Nicholas Wadada, Ditram Nchimbi na kiungo wao wa zamani Mudathir Yahya.Meneja wa Azam FC Philip Alando amesema, hawana mpango wa kuongeza wachezaji wengine kutokana na waliowasajili ndio walikuwa mahitaji ya benchi la ufundi.Alisema kuwa wana mipango mizito ya kuhakikisha msimu ujao unakuwa mzuri kwao ndio maana usajili wao wameufanya mapema ili wapate muda mzuri wa kukiandaa kikosi chao kwa pamoja.“Kwenye usajili tumeshafunga hatutaongeza wengine kilichobaki ni kujenga timu, kuwafanya hawa wapya kujenga muunganiko na wenzao waliowakuta ili waweze kucheza kitimu.“Tunajiandaa na msimu ujao ili uwe mzuri kwetu tumepania na hakuna cha kutufanya tufikie lengo zaidi ya kujipanga mapema, tuliowasajili tunaamini wataisaidia timu kupata mafanikio,” amesema Alando."
3616b750238fde10f0af92b39f8642ed04f4292d," BENKI ya CRDB imepata faida ya Sh bilioni 86.65 kuanzia Januari hadi Juni mwaka huu ikiwa ni ongezeko la wastani wa asilimia 98 kutoka Sh bilioni 43.85 iliyoipata kipindi hicho mwaka uliopita.Mkurugenzi Mtendaji wa benki hiyo, Abdulmajid Nsekela amesema jijini Dar es Salaam kuwa ongezeko la faida hiyo limetokana na kuimarika kwa mazingira ya biashara na jitihada binafsi za benki.Nsekela amesema katika kipindi cha mwaka huu, benki hiyo imepata mafanikio hayo yaliyotokana na mapato kuongezeka hali iliyotokana na kuimarika kwa mapato halisi ya riba na mapato halisi yasiyo ya riba sambamba na kuongeza kiwango cha mikopo huku wakishusha uwiano wa mikopo chechefu.“Mikopo tuliyotoa kwa wateja iliongezeka sambamba na amana za wateja huku tukiwafikia wateja wapya kupitia huduma za kidijitali kama vile SimBanking, SIMAccount na mawakala wetu wa CRDB nchini,” amesema Nsekela.Alisema mafanikio mengine yaliyosaidia kuifikisha hapo imetokana na kuongezeka kwa pato litokanalo na ubadilishaji wa fedha za kigeni ambalo katika kipindi cha hivi karibuni idadi kubwa ya wananchi, taasisi za kigeni na watu binafsi wamejitokeza kwa wingi katika matawi yao kubadilisha fedha."
361806eaeeb8e109ee70a5a7682afb4c62db6a6b," SIMBA imetinga raundi ya nne ya 32 bora ya Kombe la Shirikisho la Azam (ASFC) baada ya kuifunga timu ya Daraja la Kwanza (FDL) ya Arusha United kwa mabao 6-0 katika mchezo uliochezwa Uwanja wa Uhuru, Dar es Salaam jana.Mchezo huo ulianza kwa kasi, huku Simba wakitawala mchezo kwa asilimia kubwa wakihofia yasije yakajirudia ya misimu miwili iliyopita kwa kutolea mapema katika mashindano hayo na timu za daraja la kwanza za Mashujaa United mwaka 2017 na Green Warrriors mwaka 2018.Dakika ya 15, mwamba wa Lusaka, Clatous Chama, alifungua ukurasa wa mabao akimalizia mpira uliotemwa na kipa wa Arusha United baada ya kupangua shuti lilopigwa na Meddie Kagere akiwa nje ya eneo la 18..Simba kwa kuonesha hawatanii, dakika ya 2,0 Mbrazili, Gerson Fraga, akafunga bao la pili kwa shuti baada ya walinzi wa Arusha United kuzembea kuokoa mpira uliokuwa unazagaa eneo la hatari. Simba ambayo ilikuwa na kiu ya ushindi ikitaka kuvunja mwiko wa kuondelewa mapema kwenye mashindano hayo, iliongeza bao la tatu dakika ya 24 likifungwa na Deo Kanda akiunganisha pasi ya Ibahim Ajib.Dakika ya 30 Ibrahim Ajib akafunga bao la nne akimalizia pasi ya Clatous Chama na kufanya Simba kwenda mapumziko wakiwa mbele kwa mabao 4-0. Simba ilirudi toka mapumziko ikiwa na nguvu ileile na dakika ya 58 Meddie Kagere akafunga bao la tano, akiunganisha pasi ya pacha wake waliyewahi kucheza naye Gor Mahia ya Kenya, Francis Kahata.Baada ya kuona kutoa pasi ya kufunga bao haitoshi, Kahata dakika ya 73 alifunga bao la sita akimalizia krosi iliyopigwa na Kanda, akiwazidi ujanja mabeki wa Arusha United.Arusha United walionekana kuzidiwa katika kumiliki mpira na kuruhusu Simba kucheza sana langoni kwao na kuridhika kufungwa bila kufanya shambulizi la kutisha na hadi kipyenga cha mwisho kinapulizwa Simba 6 na Arusha United 0."
3667780549f63698b6bcda210f734afe6f00b6f5," Kamanda wa Polisi Kanda Maalumu ya Dar es Salaam, Suleiman Kova alitoa ushauri huo mwishoni mwa wiki wakati akizindua pikipiki mpya aina ya Hero Dawn 125cc katika hafla iliyoandaliwa na Kampuni ya Astarc.Kova alisema endapo waendesha bodaboda, watajiunga katika vikundi, itakuwa rahisi kwao kuaminiwa katika sekta za fedha na hivyo kunufaika na mikopo.“Nataka tuirudishe kazi ya bodaboda kuwa kazi ya heshima, jiepusheni na vitendo vya uhalifu ili kazi yenu iweze kupata heshima na jamii iweze kuwaamini”, alisema.Mkurugenzi Mtendaji wa Kampuni ya Astarc ambayo ni wakala wa Kampuni ya Hero Motocorp ya India nchini inayotengeneza pikipiki hizo, Sameer Musale alisema aina hiyo ya pikipiki ni mkombozi kiuchumi kwa bodaboda.Kwa mujibu wake, imetengenezwa kwa teknolojia ya hali ya juu inayomwezesha mtumiaji kuendesha zaidi ya kilometa 65 kwa kutumia lita moja ya mafuta ya petroli.Alisema kampuni hiyo ya India wanauza zaidi ya pikipiki milioni sita kwa mwaka .“Hero Dawn 125cc imetengenezwa maalumu kwa mahitaji ya Tanzania na inafungwa hapahapa lengo letu ikiwa ni kuinua maisha na pia kusaidia kuongeza ajira kwa vijana wa Tanzania”, alisema.Wakati huo huo, akitaja takwimu kuhusu ajali zilizowahusisha bodaboda, Kamanda wa Kikosi cha Usalama Barabarani Kanda ya Dar es Salaam, Kamishna Msaidizi wa Polisi, alisema kwa kipindi cha kuanzia Januari hadi Mei, 2013 jumla ajali 380 zilitokea na kusababisha vifo 11 na kuacha majeruhi 350.“Natoa wito kwa madereva wa bodaboda kuendesha pikipiki zenu kwa umahiri na kufuata sheria zote za barabarani ili kupunguza idadi ya ajali zinazoongezeka kila siku”, aliongeza."
368581ce89aa3d42dd5da5b819eaed2a7518d5f8," HUDUMA ya App (EPaper) inayowezesha magazeti ya serikali kupatikana na kusomwa kupitia mtandao wa simu za mkononi, imezinduliwa rasmi na Waziri Mkuu, Kassim Majaliwa.Waziri Majaliwa alizindua huduma hiyo juzi wakati akifungua Jukwaa la Biashara Tabora lililoandaliwa na Kampuni ya Magazeti ya Serikali (TSN) inayochapisha magazeti ya HabariLeo, Daily News na SpotiLeo kwa kushirikiana na Mkoa wa Tabora.Alisema TSN imekuwa ikifanya kazi kubwa ya kuhabarisha na kuelimisha jamii kupitia vyombo vyake, lakini sasa inakuja na mbinu mpya inayoendana na teknolojia ya huduma ya magazeti hayo kupitia mtandao.Alibainisha kuwa serikali imekuwa ikifarijika na utendaji wa kampuni hiyo hususani ubunifu wake wa kuanzisha majukwaa katika kila mkoa na kutoa taarifa za mikoa hiyo kwenye majukwaa na vyombo vyake, hivyo kutangaza fursa zilizopo nchini. “TSN inatekeleza wajibu wake kwa ufasaha na umahiri mkubwa kuhabarisha wananchi kupitia magazeti na majukwaa haya.Sasa leo wamekuja na mbinu mpya ya kuhabarisha wananchi kwa kutumia mbinu mpya E Paper, yote ni kuhakikisha serikali inafikisha ujumbe kwa Watanzania,” alieleza. Kwa upande wake, Kaimu Mhariri Mtendaji wa TSN, Tuma Abdallah akielezea huduma hiyo alisema inapatikana kupitia tovuti zote za TSN pamoja na App ya TSN inayopatikana kwenye simu za mkononi (Mobile TSN App).Alisema ili mtu aweze kuipata huduma hiyo, ni lazima aingize App hiyo kwenye simu yake na kisha kufuata maelekezo, ikiwa ni pamoja na kulipia huduma hiyo kwa muda anaotaka kupata huduma kuanzia siku, mwezi mmoja, miezi mitatu, miezi sita hadi mwaka.Katika huduma hiyo, utapata magazeti yote yanayochapishwa na kampuni hiyo ya TSN ambayo ni Daily News, SpotiLeo na HabariLeo. Waziri wa Habari, Utamaduni, Sanaa na Michezo, Dk Harrison Mwakyembe, alimuelezea Waziri Mkuu Majaliwa kuhusu huduma hiyo mpya ya TSN na namna itakavyosaidia kufikisha magazeti hayo si ndani tu ya nchi bali hata nje ya nchi."
368e350eda45f3d79eee691af6eec3b5ac67734d," KAMATI ya Kudumu ya Bunge ya Hesabu za Serikali za Mitaa (LAAC) imebaini udhaifu katika uendeshaji wa Mfuko wa Wanawake na Vijana na kuwepo deni kubwa la mfuko huo katika halmashauri nyingi nchini.Aidha, ubadhirifu wa fedha za miradi ya maendeleo kiasi cha Sh bilioni 3.5 katika Halmashauri ya Kaliua mkoani Tabora umemuingiza ‘matatani’ aliyekuwa Mkuu wa mkoa huo, Fatma Mwassa. Hayo yalibainishwa na Mwenyekiti wa Kamati hiyo, Vedasto Ngombale (pichani) alipokuwa akitoa taarifa ya utekelezaji wa shughuli za Kamati ya Kudumu ya Bunge ya Hesabu Serikali za Mitaa mwaka 2018.“Hali hii inaonesha kwa miaka ijayo deni hilo halitaweza kulipika tena na halmashauri nyingi zitashindwa kutekeleza majukumu yake kutokana na mapato ya ndani,” alisema. Aidha, Ngombale alisema kamati pia imebaini kuwa mfumo wa uratibu na usimamizi wa utoaji na ukusanyaji wa mikopo haujawa mzuri katika halmashauri, hivyo kusababisha fedha hizo kukosa usimamizi “Kamati pia imebaini kuwa vikundi vingi vimekuwa vikisuasua kurejesha madeni yake, hali hii imeathiri kwa kiasi kikubwa maendeleo ya ukuaji wa mfuko kwani badala fedha hizo kuwa za mzunguko fedha hizo zimekuwa hazirejeshwi kwa wakati au kutorejeshwa kabisa,” alisema.Alisema katika kipindi cha miaka minne kuanzia mwaka 2013 hadi 2017, zaidi ya Sh bilioni 13.9 zilizotakiwa kurejeshwa na vikundi 253 hadi sasa hazijarejeshwa. Kuhusu utekelezaji wa miradi ya maendeleo, Ngombale alisema miradi 38 haijatekelezwa kabisa na mamlaka za serikali za mitaa licha ya miradi hiyo kuwa imetengewa fedha. “Kati ya miradi hiyo ipo miradi 13 imeshindwa kutekeleza kutokana na kiasi cha Sh bilioni 1.05 kutotolewa na Hazina huku miradi 25 haikutekelezwa kabisa pamoja la mamlaka za serikali za mitaa 19 kupokea kiasi cha Sh bilioni 7.79 kwa ajili ya miradi hiyo na miradi ya serikali za mitaa 13 yenye thamani ya Sh milioni 782.4 imekamilika lakini haitumiki,” alisema.Aidha, Ngombale alisema Kamati iliagiza Mdhibiti na Mkaguzi Mkuu wa Hesabu za Serikali (CAG) kufanya ukaguzi maalumu na kumtaja Mwassa kutumia vibaya madaraka yake kwa kutoa zabuni kwa mtu wake mwenye mahusiano naye. Alisema ukaguzi huo umefanyika katika hesabu za kipindi cha kuanzia 2012/13 hadi 2016/17 na kubaini mambo mengi ambayo yamefanyika bila nidhamu ya usimamizi wa fedha za umma na ukiukwaji wa taratibu na kanuni zinazosimamia masuala ya fedha. Ng’ombale alisema ukaguzi huo umebaini moja ya chanzo kikubwa cha ubadhirifu huo ni matumizi mabaya ya madaraka yaliyotumiwa na Mkuu huyo katika miradi iliyotekelezwa na kampuni ya Saram Co.Ltd. Alibainisha kuwa kampuni hiyo mkurugenzi wake ni mtu mwenye mahusiano ya ndani na Mkuu wa Mkoa huyo wa wakati huo.“Ukaguzi umebaini watumishi wawili tu wa kitengo cha manunuzi kati ya watumishi 66 wa halmashauri waliobainika kuhusika na ubadhirifu huo ndio wamechukuliwa hatua,” alisema. Akifafanua ubadhirifu huo, Ngombale alisema ubadhirifu huo una sura ya kijinai ambapo malipo ya awali ya Sh milioni 121.7 yaliyofanyika kwa kutumia nyaraka za dhamana toka Benki ya Equity na nyaraka hizo zilighushiwa na mkandarasi. “Malipo ya awali ya Sh milioni 51.6 hayakurejeshwa na mkandarasi na hivyo kusababisha hasara kwa Halmashauri na fedha Sh milioni 11.3 alizolipwa mkandarasi ni zaidi ya thamani ya kazi zilizofanyika kwa mujibu wa mchanganuo wa gharama za kazi zilizotekelezwa,” alisema.Alisema malipo yaliyofanyika kwa mkandarasi bila kuonesha vipimo vya kazi na mchanganuo wa kazi ambazo hazikufanyika katika mradi wa ujenzi wa jengo la kuhudumia wagonjwa wa nje(OPD). “Malipo ya Sh milioni 44.7 yalifanyika mara mbili kwa mkandarasi kwa kazi zilizofanyika katika mradi wa ujenzi wa nyumba za watumishi,” alisema.Aliongeza kuwa, “ulifanyika udanganyifu wa Sh milioni 178 katika ununuzi na hati za malipo na kutozingatia masharti ya sheria za ununuzi…pia malipo ya mkandarasi kwa kazi za mfuko wa barabara kwa kazi ambazo hazikufanyika kiasi cha Sh milioni 31.6 na malipo ya Sh milioni 393.6 yaliyofanyika katika akaunti ya Amana ambayo hati zake hazijawasilishwa kwa ukaguzi.” Alibainisha kuwa matumizi ya kiasi cha Sh milioni 78.5 yenye mashaka kwa ununuzi wa vifaa vya ujenzi wa maabara na usimamizi dhaifu katika ukusanyaji wa ushuru."
36a25b2cd071cd97e370fe277ecc4ac8143298ec," ALIYEKUWA Makamu wa Rais wa Shirikisho la Soka Tanzania (TFF), Michael Wambura amesema kikao cha shirikisho hilo kinachofanyika leo jijini Arusha, kitatumia Sh milioni 300, ambapo alitaka fedha hizo kuelekezwa katika Ligi Kuu Tanzania Bara.Wambura, ambaye amefungiwa maisha na TFF na Shirikisho la Kimataifa kubariki adhabu hiyo, aliwaambia waandishi wsa habari jijini Dar es Salaam jana kuwa, fedha za mkutano huo zingeingizwa katika Ligi Kuu Tanzania Bara, ambayo haina mdhamini mkuu hadi sasa. Alisema kuwa lengo la mkutano huo pia ni kubadili baadhi ya vipengele vya Katiba, ambavyo vitamuongezea nguvu Rais wa TFF, Wallace Karia kufanya jambo lolote bila ya kushirikisha wajumbe.Wambura alishangaa kuona mapendekezo ya mabadiliko hayo ya Katiba yameandikwa kwa kiingereza wakati wajumbe wengi wanaoshiriki mkutano huo hawajui lugha hiyo. “Badala ya kufanya mambo ya kutengeneza msingi mzuri ambao utakuja kutengeneza soka letu kusimama vizuri, lakini anaendelea kufanya mambo ambayo hayatakuwa na faida yeyote na soka letu,” alisema Wambura."
372a5ed3b413fac23455e6f6c7b06707653d3d73," KAMPUNI ya Magazeti ya Serikali (TSN) imepongezwa kwa ushirikiano wake kwa vyombo vya habari vya kimataifa, likiwemo gazeti la China Daily linalochapishwa kila siku nchini China.Kwa kutambua mchango huo, uongozi wa China Daily umeizawadia TSN cheti wakati wa ziara ya wahariri na waandishi waandamizi 19 kutoka nchi 18 duniani kwa ziara maalumu ya wiki tatu ya kujifunza na kujionea mapinduzi ya kiuchumi, kijamii na maendeleo kwa ujumla.Katika ziara hiyo, Tanzania ilikuwa nchi pekee kutoka Afrika, ikiwa na mwakilishi wa TSN, Eric Anthony ambaye ni Mhariri Mwandamizi anayeratibu gazeti la HabariLEO Afrika Mashariki linalochapishwa kila siku za Jumanne mahsusi kwa soko la nchi sita wanachama wa Jumuiya ya Afrika Mashariki (EAC) ambazo ni Tanzania, Kenya, Uganda, Rwanda, Burundi na Sudan Kusini.Naibu Mkurugenzi wa Idara ya Biashara wa China Daily, Sarah Liu, alikabidhi cheti hicho kwa niaba ya Mhariri Mkuu wa China Daily, Zhou Shuchun.China Daily, gazeti lenye mtandao mkubwa wa biashara duniani. liliratibu ziara hiyo kwa kushirikiana na Chuo Kikuu cha Kimataifa cha Biashara na Uchumi (UIBE) cha jijini Beijing na Chuo Kikuu cha Taaluma ya Lugha za Kigeni (SISU) cha jijini Shanghai.Akikabidhi cheti, Liu alisema China Daily inaona fahari kubwa kufanya kazi na TSN, moja ya kampuni bora za habari barani Afrika.Kama ilivyo kwa China Daily inayomilikiwa na Serikali ya China, TSN pia ni mali ya Serikali ya Tanzania, ikichapisha magazeti ya Daily News, Sunday News, HabariLeo, HabariLeo Afrika Mashariki na SpotiLeo.“Tumefarijika sana kwa uwepo wenu watu wa TSN hapa China. Tunafarijika pia kufanya kazi nanyi kwa karibu na tunatarajia kuendeleza ushirikiano na magazeti ya TSN hasa Daily News na HabariLEO, ndiyo maana tunawakabidhi cheti hiki. Tufikishie salamu TSN na kwa Watanzania kwa ujumla,” alisema Liu jijini Beijing.China Daily ni moja ya magazeti makubwa duniani, likichapisha karibu nakala 900,000 katika nchi mbalimbali.Aidha, kupitia gazeti lake la mtandaoni linalochapishwa kwa lugha saba za kimataifa, China Daily linajivunia kuwa na wastani wa wasomaji milioni 52 kila siku.Lina mtandao mpana wa kihabari na biashara barani Asia, Marekani, Ulaya na Afrika. Mbali ya ofisi za Kanda, ina ofisi nyingine na mitambo ya uchapaji 34 kwa ajili ya magazeti yake katika miji mikubwa duniani yakiwemo ya Brussels (Ubelgiji), London (Uingereza), Paris (Ufaransa) na New York, Marekani.“Hatuishii kwenye kuchapa magazeti tu, bali tunawafikia pia mamilioni ya wasomaji kote duniani kupitia magazeti yetu mtandaoni na mitandao mingine ya kijamii,” alisema.Wanahabari hao kutoka nchi washirika wa mradi wa ujenzi wa miundombinu inayounganisha mabara ambayo inahusisha ujenzi wa barabara, madaraja, mabomba na bandari, mbali ya kufanya ziara katika Jiji la Beijing, walitembelea pia Changsha katika Jimbo la Hunan kujionea mapinduzi makubwa ya kiuchumi na kasi ya kuondoa umasikini maeneo ya vijijini.Walitembelea pia jiji la Shanghai ambalo ni kitovu cha biashara na uchumi ambako walijionea kasi ya maendeleo katika miundombinu, teknolojia na kadhalika. Katika jiji hilo, walitembelea jengo la Shanghai Tower ambalo ni la pili kwa urefu duniani likiwa na ghorofa 118, mitambo ya kuzalisha umeme wa nyuklia katika mji wa Qinshan, kampuni ya ndege ya China Eastern yenye ndege zaidi ya 720 ambalo ni miongoni mwa mashirika kumi bora ya ndege duniani na linashika nafasi ya pili nchini China baada ya Air China.Cheti hicho kimekabidhiwa kwa Kaimu Mhariri Mtendaji wa TSN, Tuma Abdallah ambaye ameishukuru China Daily kwa kutambua mchango wa magazeti ya TSN katika ustawi wa taaluma ya habari duniani.Aidha, amesema TSN inatarajia kufanya kazi kwa karibu na China Daily kwa kuwa ni watu sahihi wanaopiga hatua kwa katika sekta ya habari, huku wakiendana sambamba na changamoto zinazotokana na ukuaji wa teknolojia ya habari na mawasiliano (Tehama)."
376e988ff1fcf958808647649e2cdf3d01ea4602," Mkurugenzi wa Sensa ya Watu na Takwimu za Kijamii wa Ofisi ya Taifa ya Takwimu (NBS), Ephraim Kwesigabo alisema jana kuwa kupanda kwa gharama za umeme ni moja ya sababu ambazo zimechangia kuwepo kwa ongezeko la mfumuko wa bei.Mwezi jana, NBS ilitangaza kushuka kwa mfumuko wa bei kutoka asilimia 6.2 ya Novemba hadi kufikia asilimia 5.6 Desemba 2013. Kushuka huko kulichangiwa na kupungua kwa bei za bidhaa za vyakula hasa mchele na bidhaa zisizo za vyakula hasa vifaa vya kielektroniki.Lakini hali imebadilika, baada ya Mamlaka ya Udhibiti wa Maji na Nishati (Ewura) kuruhusu Shirika la Umeme (Tanesco) kupandisha bei ya umeme kuanzia Januari mosi mwaka huu, wananchi wameanza kuonja machungu hayo kutokana na bidhaa zingine nazo sasa kupanda bei.Kwesigabo alisema jana kuwa kuongezeka kwa mfumuko wa bei wa Januari 2014 kunaamisha kuwa kuna kasi ya upandaji wa bei za bidhaa na huduma kwa Januari ikilinganishwa na kasi ya kupanda kwa bei kwa Desemba mwaka jana.“Kuongezeka kwa mfumuko wa bei kwa mwezi Januari kumechangiwa hasa na kuongezeka kwa mfumuko wa bei wa bidhaa zisizo vya vyakula,” alisema mkurugenzi huyo.Bidhaa hizo ambazo sio za vyakula zimetajwa kuwa ni ankara za umeme kwa matumizi ya nyumbani na gesi ambazo bei zake kuanzia Januari zilipanda na kulalamikiwa zaidi na wananchi.Alitaja bidhaa zingine zisizo za vyakula zilizosababisha kuongezeka kwa mfumuko wa bei wa Januari mwaka huu ni pamoja na karo za shule binafsi za msingi na sekondari, sare za shule na kodi za nyumba za makazi binafsi.Kuanzia Januari Tanesco ilipandisha bei ya umeme wa majumbani kutoka Sh 221 hadi Sh 306 kwa uniti moja, ongezeko la bei kwa uniti moja ni Sh 85.Licha ya bei ya uniti moja kupandishwa, lakini pia tozo la kutoa huduma kwa mteja iliongezwa kutoka Sh 3,841 hadi Sh 5,520. Bei hiyo mpya imelalamikiwa na wananchi kwani mteja anayetoa Sh 10,000 kununua umeme, anaambulia kupata uniti nane za umeme, hivyo kufanya gharama za umeme kuwa anasa kwa baadhi ya familia.Bei ya gesi inayotumika kupikia majumbani nayo ilipanda kwa mtungi wa kilo 15 kutoka Sh 54,000 hadi Sh 63,000. Bidhaa zote hizo NBS imethibitisha kuwa imechangia kuwepo kwa ongezeko la mfumuko wa bei.Katika mchanganuo wa bei hizo, umeme umeongoza kuongeza bei kwa asilimia 42.6, gesi ya kupikia asilimia 10.2, karo ya shule za msingi binafsi asilimia 10.2, sare za shule za msingi asilimia 5.1, karo za shule binafsi sekondari asilimia 8.1 na bima za magari binafsi kwa asilimia 1.4."
379e9ff20a7faf7614ccfbcc1157a2ba9c1649df," Hali hiyo inatokana na kushindwa kukidhi viwango vya uzalishaji na ubora wa bidhaa zao katika soko.Naibu Katibu Mkuu wa Wizara ya Viwanda na Biashara, Maria Bilia, alisema hayo jana baada ya kukagua taasisi mbalimbali za umma na binafsi, zilizo chini ya Wizara ya Viwanda na Biashara.Alisema hali hiyo imesababisha wajasiriamali na wafanyabiashara hao, kushindwa kutumia soko hilo la Marekani wakati wa kuuza bidhaa zao, kutokana na bidhaa zinazohitajika katika soko hilo kukosa viwango na ubora.Bilia alisema kuwa viwango vya ubora kati ya Tanzania na Amerika ni tofauti, kwa hiyo kunahitaji jitihada za hali ya juu ili kutumia fursa ya soko hilo.Alisema kuna umuhimu kukuza soko la pamoja kati ya Afrika Mashariki na Afrika, kwani mazingira yanafanana na ni rahisi kutumia vyema fursa hiyo."
3885298536c50c15602b994f492a3160010dee2f,"['Nahodha wa timu ya taifa ya Tanzania, Mbwana Samatta usiku wa leo akiwa na klabu yake ya KRC Genk anatarajiwa kushuka dimbani kwa mchezo wake wa pili wa michuano ya Klabu Bingwa Ulaya (Champions League) dhidi ya Napoli.', 'Genk, itakuwa nyumbani Ubelgiji katika dimba la Luminus Arena ikiwakaribisha miamba kutoka Italia klabu ya Napoli.', 'Katika mchezo wake wa kwanza Genk iliangushiwa kichapo kizito cha goli 6-2 ugenini dhidi ya RB Salzburg, huku Samatta akifunga goli moja la kufutia machozi. ', 'Katika mchezo huo, Samatta aliweka rekodi binafsi ya kuwa Mtanzania wa kwanza kucheza Champions League na kufunga goli.', 'Napoli wao walianza kwa kuwafunga mabingwa watetezi Liverpool goli 2-0. ', 'Hivyo, Genk hii leo watakuwa tena na kibarua kizito cha kuwazuia Napoli. ', 'Hata hivyo, japo Genk haijawahi kupata ushindi hata mechi moja ya Champions League katika mara zote tatu walizoshiri michuano hiyo, wamefungwa mechi moja tu nyumbani kati ya sita walizocheza na kutoka sare tano.', 'Napoli pia hawajapata ushindi wakiwa ugenini kwenye hatua ya makundi ya Champions League katika mechi sita zilizopita. Hivyo, japo si ya kutumainia, historia inaweza kuwabeba Genk na kupata walau sare. ', 'Mechi ya leo pia itawakutanisha tena Samatta na beki kisiki Kalidou Koulibaly raia wa Senegal.', 'Wawili hao waliminyana kwenye michuano ya Afcon Juni 23mwaka huu ambapo Senegal ilipata ushindi wa 2-0 dhidi ya Tanzania. ', 'Je, Samatta ataweza kumpita Koulibally leo na kufunga goli baada ya kushindwa kufurukuta mbele yake Afcon? ', 'Mechi hiyo itapigwa kuanzia saa mbili kasoro dakika tano za usiku kwa saa za Afrika Mashariki. ', 'Katika michezo ya Champions League iliyopigwa jana usiku, klabu ya Tottenham ilipokea kipigo kizito cha 7-2 wakiwa nyumbani jijini London dhidi ya miamba ya Ujerumani Bayern Munich.', 'Kipigo hicho ni anguko kubwa kwa Tottenham ambao msimu uliopita walifika fainali ya michuano hiyo na kufungwa 2-0 na Liverpool. ', 'Tottenham ndio walianza kupata bao katika mechi hiyo kupitia mshambuliaji Son Heung-Min ktika dakika ya 12, lakini Joshua Kimmich alisawazisha baada ya dakika tatu tu, Robert Lewandowski akaitanguliza Bayern katika dakika ya 45 na kipindi cha kwanza kuisha kwa matokeo ya 2-1.', 'Kipindi cha pili kilikuwa kichungu mno kwa Tottenham, na mshambuliaji Serge Gnabry alikuwa mwiba mchungu kwa safu ya ulinzi ya wenyeji.', 'Gnabry amecheka na nyavu za Spurs mara nne, na kuweka rekodi ya kuwa mchezaji wa kwanza kufunga idadi hiyo ya magoli katika kipindi cha pili kwenye michuano ya Champions League. ', 'Magoli yake alipachika katika dakika za53,55,83, 88. ', 'Bao la pili la Tottenham lilipachikwa kwa mkwaju wa penati na nahodha Harry Kane. Lewandowsi alipachika bao lake la pili na la sita kwa Bayern katika dakika ya 87. ', 'Katika dimba la Santiago Bernabeu, Real Madrid waliponea chupuchupu kufungwa mechi ya pili mfululizo na kufanikiwa kulazimisha sare ya 2-2 dhidi ya Club Bruges ya Ubelgiji. ', 'Mshambuliaji wa Nigeria Emmanuel Dennis aliitanguliza Club Brugges kwa magoli mawili ya kipindi cha kwanza (dakika ya 9 na 39).', 'Kipindi cha pili Real Madrid wakapata bao la kwanza katika dakika ya 55 kupitia Sergio Ramos, na dakika tano kabla ya mchezo kuisha, Casemiro akaisawazishia timu yake na kufanya matokeo kuwa 2-2 mpaka mwisho wa mchezo.', 'Kwa matokeo hayo, Madrid wanasalia mkiani mwa kundi A wakiwa na alama 1, hali inayoendelea kuuweka mustakabali wa kocha wao Zinedine Zidane katika wakati mgumu. ']"
38dc25352f81252d7e3e6510f383867dfac5c1c2," CHUO Kikuu cha Dar es Salaam (UDSM) kimeanzisha Mradi wa Jeshi la Kujenga Viwanda Tanzania (JKV) unaokwenda sambamba na uanzishwaji wa viwanda nchini, kwa lengo la kuiandaa na kuifanya jamii ya Watanzania iwe na uthubutu wa kuanzisha viwanda ambao unatokana na maarifa waliyonayo.Mradi huo umeanzishwa kwa ajili ya watu wote kutokana na serikali kuhamasisha uanzishaji viwanda. Mkuu wa Idara ya Jiolojia chuoni hapo, Dk Elisante Mshiu alisema hayo alipozungumza na gazeti hili kuhusu azma ya mradi huo ulioanza kufanyiwa utafiti Serikali ya Awamu ya Tano ilipoingia madarakani na kuweka mkazo wa Tanzania kuelekea uchumi wa kati ifikapo mwaka 2025 kwa kutumia viwanda. Alisema mradi huo umeanzishwa ili kutoa maarifa ya malighafi, teknolojia na ubunifu katika utengenezaji wa bidhaa za viwandani.Alisema mradi huo wenye wanafunzi 30 kutoka Idara ya Jiolojia utawasaidia vijana hao kuanzisha viwanda na kuchochea walio nje ya mfumo rasmi wa elimu kujiunga na jamii hiyo. Alitaja malengo ya mradi huo ni kutoa fursa ya kufungua viwanda nchini, kutoa uelewa ili kuwawezesha Watanzania kupata habari kuhusu umuhimu wa viwanda na malighafi kutoka vyanzo mbalimbali.Pia kuwa wabunifu wa teknolojia kama suluhisho la maendeleo ya viwanda kupitia ajenda ongezeko la thamani la malighafi zilizopo ili zitumike kwenye viwanda nchini. Alisema lengo lingine ni kutafuta teknolojia za viwanda zinazohitajika katika uzalishaji wa tofauti wa bidhaa za viwanda, kuratibu na kushirikiana na taasisi nyingine za elimu katika tafiti zitakazoanzisha viwanda vipya nchini.Lingine ni kujiingiza katika vyanzo vya kifedha vitakavyosababisha kuanzisha miradi mipya ya viwanda pamoja na kujiunga na taasisi za fedha kwa ajili ya mitaji ya kuwezesha uanzishwaji wa viwanda nchini. “Mradi huu tunaita jeshi kwa sababu maana yake halisi ni kupigana vita na kupigana kwetu vita ni kuhakikisha viwanda vinaanzishwa nchini katika aina yoyote ile ya mazingira.“Tunataka iwe ni jamii yenye maarifa ambayo matokeo yake ni kuwa smart,” alisema Dk Mshiu na kuongeza kuwa tayari vijana hao 30 kila mmoja ameandika andiko linaloelezea malighafi alizonazo katika madini na miamba ambayo inaweza kutumika kama malighafi za viwandani. Alisema wanafunzi wameandika andiko katika maeneo mbalimbali ikiwemo utafiti kuhusu madini ya kaolini ambayo yanatumika katika kutengeneza bidhaa mbalimbali zikiwemo za vifaa vya jikoni zikiwemo sahani na chooni mfano wake ukiwa ni masinki.Kwa mujibu wa Dk Mshiu, andiko lingine limeandikwa kwenye utafiti wa madini ya corunduny ambayo hutumika kutengeneza misasa inayotumika kusugulia mbao kwenye viwanda vya samani. “Vile vile tuna utafiti mwingine wa mwanafunzi unaoelezea madini ya jasi (gypsum) ambayo yanatumika kama malighafi ya kutengeneza vitu ikiwemo nyumba na POP za hospitalini, dawa na saruji,” alisema Mshiu.Alitoa mwito kwa Watanzania kujiunga na mradi huo ambao mwisho wake ni kuipata Tanzania inayotakiwa ya viwanda, lakini pia wakiwa nao wamejipatia ajira rasmi yenye kipato cha kuridhisha. “Katika mradi huu mtu akiwa na wazo lake anafundishwa kuandika mpango kazi na masuala yote yanayohusu uanzishwaji wa mradi mpaka anapoiva,” alisema."
396d208d43ce393a6dccab5756f7277841766af2," Profesa Gaudens Mpangala wa Taasisi ya Maendeleo ya Chuo Kikuu cha Dar es Salaam, alisema hayo katika kongamano la siku ya Kumuenzi Mwalimu Nyerere lililoandaliwa na Chuo Kikuu Mzumbe.“Sekta ya madini hapa nchini imeshindwa kuleta mafanikio kutokana na sera iliyopo,” alisema na kuongeza kwamba sera mpya ikitungwa itamke Serikali itakuwa na hisa katika kampuni zinazochimba madini.Alisema nchini zipo kampuni kubwa, za kati na ndogo, lakini hazina mchango mkubwa kutokana na sera kutoweka mazingira ya Serikali kuwa na sehemu yake katika kampuni husika.Kwa mujibu wa Profesa Mpangalla, sera hiyo ilitungwa kwa mashinikizo kutoka Benki ya Dunia na Taasisi ya Usimamiaji wa Fedha Duniani (IMF) ili nchi iweze kupata mikopo na kupata wawekezaji, na hatimaye sera ya madini ilitungwa mwaka 1997 na sheria yake mwaka 1998.Alisema matokeo yake kampuni zilianza kuwekeza mwaka 1999 hadi 2009 na zikawa zinasafirisha faida kwa asilimia 100 nje ya nchi. Alitaja kampuni moja ya Williamson Diamond Mine ya Mwadui iliyoanzishwa mwaka 1940 ndiyo ambayo Serikali ina hisa ya asilimia 25.Alisema kutokana na mazingira hayo Tanzania imeshindwa kuboresha huduma za jamii, kupata mapato stahiki, kupata fedha za kigeni, kukuza thamani ya Shilingi, kushindwa kwenda sawa na sekta nyingine za kiuchumi na imeshindwa kutoa ajira stahiki.Akitoa mfano alisema Botswana ina sera nzuri ya madini na mwekezaji analazimika kuingia ubia na Serikali; mazingira ambayo yamesaidia nchi hiyo yenye madini ya aina moja ya almasi kukuza uchumi wake na huduma za jamii.Ameitaja pia Afrika Kusini imepiga hatua kubwa kiuchumi na rasilimali inayochangia kukua ni madini. Alisema kuna kila sababu ya Tanzania kuiga mifano hiyo sekta iwe na mchango mkubwa kiuchumi.Katika mada iliyoandaliwa na Mikidadi Muhanga na Justine Urassa ilisema Watanzania walitegemea mapinduzi ya uchumi hasa katika sekta ya madini ingewaletea maendeleo makubwa, badala yake hali imezidi kuwa mbaya."
3970b66161631251dbe027dd83cece64dd0de64f," MWANAFUNZI wa kidato cha pili katika Shule ya Sekondari ya Chilonwa wilayani Chamwino mkoani Dodoma, Josephine ameahidiwa kupatiwa baiskeli ya kuendea shuleni na kumuondolea adha ya kutembea kilomita 12 kwenda na kurudi.Binti huyo ametoa kilio chake na kuwaomba wadau wamsaidie usafiri wa kumuwezesha kufika shuleni mwishoni mwa wiki wakati wa kilele cha siku ya mtoto wa Afrika yaliyofanyika kiwilaya katika shule ya Wasioona ya Buigiri.Baada ya maombi hayo, Diwani wa Buigiri, Kenneth Yindi aliahidi kutoa Sh 70,000 huku Ofisa Tawala wa Wilaya ya Chamwino, Lucas Manyala akiahidi kutoa Sh 50,000 na binti huyo kutakiwa kufika ofisini za halmashauri ya Chamwino mwisho wa mwezi huu kuchukua baiskeli yake.Binti huyo amesema alikutana na changamoto nyingi kwenye jamii ambayo ilikuwa haitaki afaulu na kuendelea na masomo.Aliitaka serikali kuangalia kwa jicho la tatu wanafunzi wa kike wanaotoka kwenye maeneo ambayo yana mwamko mdogo wa elimu ili kuwasaidia watoto wa kike kusoma na hatimaye kufikia malengo yao.Binti huyo alisema alimaliza shule ya msingi ya Mapinduzi. Kwa mujibu wa Ofisa Maendeleo ya Jamii wilayani Chamwino, Sophia Swai, idara hiyo kupitia kampeni yake ya “Mimi ni Msichana Najitambua Elimu ndio Mpango Mzima” katika shule za kata ya Chilonwa, Chamwino na Buigiri, imeongeza ufaulu wa wanafunzi na hiyo imejidhihirisha katika shule ya Mapinduzi ambayo mwaka 2015 walifaulu wasichana watatu lakini hawakuendelea na shule na kuishia kuolewa.“Mwaka 2016 shule ya Mapinduzi haikufaulisha hata mwanafunzi mmoja, si kwamba wanafunzi hawana uelewa bali wazazi na walezi wamefanikiwa kuwarubuni watoto wao ili kuandika majibu yasiyo sahihi ambayo yalisababisha wasifaulu na mwaka 2017 alifaulu mwanafunzi mmoja,” alieleza."
398a4144007d77ecf3ec1c1deebee3b6f4cea7e1," WATU wawili wamekufa, 57 kujeruhiwa huku wananchi 1,955 wakikosa makazi baada ya mvua kubwa ya mawe kunyesha mwanzoni mwa wiki na kuathiri nyumba 373 katika vijiji vinne wilayani Sumbawanga, mkoani Rukwa.Kati ya waliopoteza maisha kwa mvua hiyo ni mtoto wa miaka minane aliyepigwa na radi katika kijiji cha Tunko na mkazi wa kijiji cha Kipeta, Elizabeth Manamba (85) aliyeangukiwa na ukuta wa nyumba alimokuwa amelala.Akizugumza na gazeti hili kwa njia ya simu, Mkuu wa Wilaya ya Sumbawanga, Dk Halfany Haule alisema watu waliojeruhiwa 49 wanatoka vijiji vya Kilyamatundu na Kipeta na wengine wanane wakiwa ni wakazi wa kijiji cha Muze vyote vitatu viko katika Bonde la Ziwa Rukwa.Alisema majeruhi hao wametibiwa na kuruhusiwa isipokuwa Ofisa Tarafa wa Kipeta, Jacob Nkungwe na mkewe wamejeruhiwa vibaya wakiwa wamevunjika miguu ambapo wamelazwa wakiendelea na matibabu.“Kaya 373 zimekosa makazi baada ya nyumba zao kubomolewa na mvua iliyonyesha saa 10 ikiambatana na upepo mkali na kuathiri vijiji vya Kipeta na Kilyamatundu iliyoathiri nyumba 336, Mpwapwa (13) na Muze 25,” alieleza.Alisema majengo ya shule ya sekondari Kipeta yenye wanafunzi wanaosoma kidato cha kwanza hadi kidato cha sita, paa zimeezuliwa. Pamoja na hayo, nyumba za wenyeviti wa vijiji hivyo vinne paa zake zimeezuliwa na mabati kupeperushwa umbali wa kilomita moja na zaidi ambapo uharibifu uliosababishwa na mvua hiyo ni mkubwa na waathirika wamepoteza kila kitu.Kaya zilizoathirika zimehifadhiwa katika majengo ya Shule ya Msingi Kipeta na ofisi za kata ..... wanahitaji makazi na chakula na msaada wa haraka. Ofisi imetoa msaada wa unga kilo 1,700 na kila kaya itapewa kilo tano.Kitengo cha Maafa Ofisi ya Waziri Mkuu kimetuma wataalamu wake wawili kufanya tathmini ya hasara iliyosababishwa na mvua. Alisema tathmnini ya awali iliyofanywa Shule ya Sekondari Kipeta imebainisha kuwa zaidi ya Sh milioni 100 zinahitajika haraka kuikarabati.Kuhusu mlipuko wa magonjwa ya kuharisha na kipindupindu alisema wakazi wa vijiji ambavyo vimefurika maji kuwa madimbwi ya maji machafu wameshatahadharishwa kutoyanywa. “Tayari dawa za kutibu maji zimeshasambazwa kwa wakazi wa vijiji hivyo ili kukabiliana na mlipuko wa magonjwa ya kipindupindu… waathirika wanahitaji msaada,” alisema.Mvua hiyo ilileta madhara makubwa katika Shule ya Sekondari Kipeta ambapo imebomoa vyumba vitano vya madarasa, ofisi ya walimu, mabweni mawili nyumba ya mwalimu na vyoo. Kamanda wa Polisi mkoa wa Rukwa, George Kyando amethibitisha tukio hilo akisema mvua iliyoambatana na upepo mkali ilianza saa tano usiku wa kuamkia jana na kudumu kwa saa 45. Akizungumzia tukio hilo, Mganga wa Kituo cha Afya Kilyamatundu, Neema Nyondo alisema usiku huo wa tukio majeruhi 36 walipokewa baadhi wakiwa wamevunjika mikono, mbavu na miguu."
399d32183389be62b9e3e781c566f30a35c0aef7," MEDDIE Kagere na John Bocco jana walizidi kuirejeshea Simba matumaini ya kutetea taji lake la Ligi Kuu baada ya kufunga mabao katika ushindi wa 3-0 dhidi ya Azam.Mechi hiyo iliyochezwa kwenye uwanja wa Taifa Dar es Salaam, Simba ilipata bao la kuongoza katika dakika ya nne kupitia kwa mshambuliaji wake Kagere. Kagere anayeonekana kuwa na uchu wa mabao katika kila mechi, alifunga bao hilo kwa kichwa akimalizia mpira uliogonga mwamba.Bao hilo la mapema liliwachanganya Azam na kuzidisha mashambulizi lakini nahodha wake wa zamani Bocco aliwamaliza kwa kuandika bao la pili katika dakika ya 38 baada ya kuunganisha krosi ya beki Zana Coulibaly. Kagere aliifungia Simba bao la tatu katika dakika ya 77 baada ya kutokea piga nikupige langoni mwa Azam. Dakika ya 81,Frank Domayo aliiandikia Azam bao la kufitia machozi akiunganisha vema kazi nzuri ya Donald Ngoma.Kwa ujumla tangu kuanza kwa mechi hiyo, Simba ilicheza vizuri karibu muda wote kabla ya Azam kuzinduka dakika za mwisho na kufanya mashambulizi ya mara kwa mara langoni mwa Simba. Wachezaji wa Azam walikosa mabao ya kadhaa akiwemo Salum Abubakar aliyekosa bao dakika ya 33 kwa shuti kali lililogongwa mwamba na Obrey Chirwa alikosa bao dakika ya 23akibaki peke yake na kipa Aishi Manula lakini akapiga juu.Matokeo hayo yanaifanya Simba kufikisha pointi 45 lakini ikiendelea kubaki nafasi ya tatu kutokana na kucheza mechi pungufu dhidi ya Azam inayoshika nafasi ya pili ikiwa na pointi 50 na Yanga inayoongoza kwa pointi 60.Simba: Aishi Manula, Zana Coulibaly, Mohamed Hussein, Paul Bukaba, Pascal Wawa, James Kotei, Jonas Mkude, Clatous Chama/ Rashid Juma, John Bocco/ Hassan Dilunga, Meddie Kagere na Emmanuel Okwi/ Mzamiru Yassin. Azam. Razak Abalora, Nicolas Wadada, Bruce Kangwa, Yakubu Mohamed, Agrey Moris, Mudathir Yahya, Joseph Mahundi/ Frank Domayo, Tafadzwa Kutinyu/ Donald Ngoma, Obrey Chirwa, Salum Abubakari na Ramadhan Singano/ Enock Atta."
3a1253a00f5dd488cf15f8679bab5ef457a3a969," OFISA Masoko wa Jiji la Dodoma, James Yuna, amewahimiza wafanyabiashara ndogo maarufu machinga kuacha kupanga biashara zao katika maeneo yasiyo rasmi ikiwemo kandokando na barabara.Yuna alitoa kauli hiyo wakati akizungumza na wafanyabiashara wanaopanga biashara zao kandokando ya barabara katika mitaa ya Uhindini, jijini Dodoma, baada ya kutokea ajali ya gari iliyojeruhi wafanyabiashara wawili waliokuwa wakipanga biashara zao kandokando ya barabara.Amewataka wafanyabiashara hao kuhamisha biashara zao na kwenda kwenye maeneo yaliyotengwa kwa biashara zao. ‘Upangaji huo wa biashara usio rasmi umekiuka taratibu na mbaya zaidi wanahatarisha maisha yao na ya wateja pia,” alisema.Amesema jiji lina maeneo mengi rafiki kwa shughuli za kufanya biashara ikiwepo soko la Bonanza, Soko kuu la Majengo, Sabasaba, Chang’ombe na soko maalumu la jioni Nyerere square.Alisema ni vema masoko hayo yakatumika kwa wafanyabiashara hao badala ya kuzagaa mitaani na barabarani ambako wanaweza kusababisha majanga ya ajali kwa watembea kwa miguu na wateja.Aidha aliwataka wafanyabishara hao kuzingatia maelekezo sahihi ya halmashauri ya jiji ili biashara zao ziwe na tija kiuchumi."
3a3f9fbb047cfee35b1f0fd80ccef2c4f6fd1867," KLABU ya Yanga imesema hakuna kulala baada ya kuamua kuanza maandalizi mapema kuikabili Zesco ya Zambia katika mchezo wa marudiano wa Ligi ya Mabingwa Afrika utakaochezwa Septemba 28, mwaka huu nchini Zambia.Matokeo ya sare ya bao 1-1 nyumbani, yamewafanya kuwa na presha katika mchezo huo wa pili na kuona wasipoteze muda bali waanze kufanyia kazi mapungufu yaliyojitokeza katika mchezo wa kwanza.Akizungumzia maandalizi ya timu hiyo, Makamu Mwenyekiti wa Yanga, Fredrick Mwakalebela, alisema imeshaanza mazoezi ya stamina na wiki hii nzima yataendelea hadi Jumatatu ijayo watakapoanza safari kuwafuata wapinzani wao mapema.“Tayari kambi ya timu yetu imeanza, wameanza na Gym kuongeza nguvu na wiki ijayo Jumatatu tutaanza safari, tumeona mechi hiyo ni ya kawaida na ni muhimu kwetu kushinda,” alisema. Kwa upande wake, Kocha wa Yanga, Mwinyi Zahera, alisema ameona mapungufu ya kikosi chake yapo katika safu ya ushambualiji hivyo atafanyia kazi yaliyotokea yasijirudie. Alisema atawaandaa wachezaji wake kisaikolojia, huku akijipa imani kubwa kuwa inawezekana kuifunga Zesco kwao iwapo watajiandaa vizuri.“Tutaenda kucheza kule na kuingiza goli kama ambavyo wao wameingiza goli hapa kwetu, mambo yanaweza kuwa mazuri.”"
3a4658180642cbe2761195b9b7780b1fc18b0766,"['Paris St-Germain ipo tiyari kupambana na Inter Milan kumuwania kiungo wa Tottenham Christian Eriksen, 27. (Mirror)', 'Mkurugenzi mtendaji wa Atletico Madrid Maguel Angel Gil Marin, alikuwa jijini Paris kufanya mazungumzo na PSG kuhusu mshambuliaji wao Edinson Cavani, 32.  (Marca)', 'Mshambuliaji wa Arsenal Alexanndre Lacazette, 28, ni pendekezo la Atletico Madrid iwapo hawatampata Cavani. (Sky Sports)', 'Manchester City imeondoa uwezewekano wa mlinzi wake wa kati Muingereza John Stones, 25, kujiunga na miamba ya London Arsenal katika dirisha hili la usajili. (Manchester Evening News)', 'Kocha Pep Guardiola hana nia ya kuondoka Manchester City mwishoni mwa msimu. (Telegraph)', 'Chelsea haina uhakika wa kutoa paundi milioni 40 kumnunua mlinzi wake wa zamani Muholanzi Nathan Ake,24 na pia hawatamsajili mchezaji mwenzake wa Bournemouth raia wa Uingereza Callum Wilson, 27. (Sky Sports)', 'Mkurugenzi mtendaji wa klabu ya Manchester United Ed Woodward ameonekana akisafiri kuelekea Ufaransa kwa kutumia treni ya Eurostar, United inapania kumsajili kiungo wa Lile mfaransa Boubakary Soumare, 20. (Star)', 'United itatakiwa kulipa pauni milioni tano kumfuta kazi Ole Gunnar Solskjaer. (Sun) ', 'Wakala wa winga wa United Mholanzi Tahith Chong, 20, ameonekana Inter Milan huku mchezaji huyo akitarajia kuondoka Old Trafford. (Mirror)', 'Mlinzi wa Ranger raia wa Ireland ya Kaskazini Danny Finlayson, 18, na mlinzi wa kushoto wa Uskochi Matthew Shiels, 19, wanatarajiwa kupelekwa kwa mkopo katika klabu ya Marekani ya Orange County. (Daily Record)', 'Mashambuliaji wa Los Angeles FC Carlos Vela  atamkaribisha  mshambuliaji wa Sevilla Javier Hernandez , hata kama mchezaji huyo mwenye miaka 31 atacheza na wapinzani wao LA Galaxy.  (ESPN)', 'Mlinda mlango raia wa Ufilipino Neil Etheridge, 29, hatokuwemo katika kikosi cha Cardiff City kitakachoumana na Carlisle katika mzunguko wa tatu wa kombe la FA huku tetesi za yeye kuhamia Westham zikiendelea kushika kasi.(Wales Online)', 'Inter Milan inamuwinda mlinzi wa Parma Matteo Darmian, 30 .(Tuttomercatoweb - in Italian)', 'Mshambuliaji wa zamani Darren Bent ametaka kujumuishwa kwa mlinzi wa kushoto wa Manchester United Brandon Williams, 19 katika michuano Euro 2020. (Talksport)']"
3a5d3d3191b1a854703715c46186fb9122eef2d2," Hayo yalisemwa na Ofisa Mtendaji wa Programu ya UNCDF ya LFI, mwenye makazi yake Dar es Salaam Peter Malika na Ofisa Mtendaji wa Taasisi ya sekta Binafsi (TPSF), Godfrey Simbeye wakati wakifungua warsha ya siku 1 ya wajasiriamali kuhusu mitaji ya ndani kwa maendeleo.Simbeye alisema kwa kushirikiana na taasisi hiyo ya Umoja wa Mataifa wamelenga kuondoa dhana ya kukosekana kwa mitaji kwa ajili ya uanzishaji wa ujasiriamali mdogo na wa kati.Alisema katika tafiti zao nyingi wafanyabiashara wadogo na wa kati wamekuwa wakilalamikia mitaji na wengine mitaji yao ikianguka katika kipindi kifupi na hivyo wakaona vyema kuendesha warsha hiyo.Simbeye alisema katika warsha hiyo watapata uzoefu na namna ya kupata mitaji ya kuanzishia biashara na pia namna ya kuimarisha biashara zao. Alisema kazi kubwa inayofanywa na TPSF ni kuhakikisha kwamba wadau na wanachama wanatambua fursa zilizopo za mitaji ili kusaidia kuendeleza nchi, kwa kuwa hakuna taifa linaloweza kusonga mbele kiuchumi kwa kujivuna bila kuwa na wajasiriamali wadogo na wa kati wenye mafanikio.Naye Peter Malika katika ufunguzi wa warsha hiyo alisema kwamba kimsingi tatizo la mitaji halipo kama wajasiriamali hao watatumia ushauri wao wa kiufundi katika kuandika miradi na utafutaji wa mitaji.Alisema taasisi hiyo ya Umoja wa Mataifa ina uwezo wa kusaidia wajasiriamali wadogo na wa kati kuanzisha na kusimamia biashara zao kutokana na uzoefu ilionao ya namna ya kukusanya mitaji na pia wao wenyewe kupitia mfuko unaochangiwa na taasisi mbalimbali.Malika alisema UNCDF imewalenga wajasiriamali kwa kuangalia fursa zilizopo na namna ya kupata mitaji huku ikitoa ushauri wa kiufundi katika miradi hiyo kuanzia mwanzo hadi utekelezaji wake.Alisema kupitia LFI anaamini kwamba wajasiriamali wa Tanzania watakuwa na nafasi ya kutumia mitaji ya ndani kutoka katika mabenki na taasisi nyingine za kifedha, kama Hifadhi ili kujenga miradi ya maendeleo na ustawi wa jamii.Malika alisema UNCDF inaamini kwamba kwa kutumia vyanzo vya ndani kutafanya taasisi za kifedha kuacha kununua hati fungani za Hazina na kuwekeza katika maendeleo ya miradi mbalimbali yenye lengo la kuhudumia wananchi au kuthamanisha bidhaa.Alisema UNCDF inaendesha programu zenye lengo la kuleta mabadiliko chanya kwa jamii, usalama wa chakula na ajira. Aidha katika warsha hiyo washiriki wake ambao ni kutoka maeneo mbalimbali ya Tanzania wanaojishughulisha na biashara na ujasirimali wadogo na wa kati, walielezwa shughuli mbalimbali zilizodhaminiwa na taasisi hiyo.Tangu mpango wa LFI ulipoanza nchini Tanzania mwaka 2012 imesaidia miradi 30 ya kiuchumi kuanzia mwanzo wake hadi kusimama kwake."
3a6f248cd6c1eac31bf2c6ca7d6686f08a259b94," CHUO Kikuu cha Kimataifa cha Kampala (KIUT) kimesema kimefanya mabadiliko makubwa ili kuondoa upungufu uliokuwa ukikikabili ikiwemo katika safu ya uongozi na kutokuwepo kwa Baraza la Chuo, hivyo kushindwa kudahili wanafunzi wapya katika mwaka wa masomo 2017/18.KIUT imekiri kuwa changamoto hizo pamoja na kwamba zimekitikisa na kuathiri utendaji kazi, lakini zimewajenga na kuwaimarisha kimuundo na kitaasisi, huku wakiahidi kuendelea kuwa na mawasiliano na Tume ya Vyuo Vikuu Tanzania (TCU).Aidha, kimesema kinatarajia kupeleka maombi TCU kuwaomba kuruhusiwa kudahili wanafunzi kwenye shahada za uzamili na uzamivu, ili kuwaongezea wanafunzi weledi, ujuzi katika fani mbalimbali. Makamu Mkuu wa chuo hicho, Profesa Jamidu Katima alisema hayo jijini Dar es Salaam katika mahafali ya kwanza ya KIUT, ambayo jumla ya wahitimu 753 walipatiwa shahada mbalimbali.Kuhusu upungufu, Profesa Katima alisema katika mwaka wa masomo 2017/18, KIUT ilishindwa kudahili wanafunzi wapya kutokana na kukabiliwa na upungufu kadha wa kadha ikiwamo kutokuwa na namba ya wanataaluma wa kudumu inayokidhi idadi ya wanafunzi waliokuwepo. Alizitaja upungufu wa wafanyakazi wenye sifa stahiki zinazokidhi viwango vinavyokubalika na mwongozo wa ubora wa elimu wa TCU, kuwepo wafanyakazi wa kigeni wasiokuwa na vibali stahiki vya kufanya kazi nchini.“Ninafurahi kueleza kua kuanzia mwezi wa tatu chuo kimefanya mabadiliko makubwa ili kuondosha mapungufu hayo na katikakufanya maboresho hayo chuo kimeendelea kuwa na mawasiliano ya mara kwa mara na Tume ya Vyuo Vikuu,” alisema Profesa Katima.Profesa Katima alisema ni wazi kua changamoto hizo zilitikisa na kuathiri utendaji wa kazi wa chuo, lakini kwa upande mwingine zimewajenga na kuaimarisha kimuundo na kitaasisi. Alisema kwa sasa chuo kina jumla ya wafanyakazi 269, jumla ya wafanyakazi wanataaluma ni 138 wakijumuisha maprofesa 11 na wanataaluma wenye shahada za uzamivu 20.Kuhusu wahitimu, alisema chuo kinawatakia mafanikio mema katika shughuli watakazokwenda kuzifanya kwa ajili ya ujenzi wa Taifa na kuwaasa kuwa tayari kukabiliana na changamoto za maisha ambazo ni nyingi.“Kwa kuanzia inawezekana kabisa kati yenu kuwa watakaokaa muda mrefu bila kupata ajira hili ni jambo la kawaida sana na isiwasababishie kukata tamaa ya maisha na kujikuta mnadumbukia katika mambo ambayo yatwaondoa katika mstari a matumaini,” alisema. Aliwasihi kuwa tayari kujitolea kwa ujira mdogo au bila ujira kabisa ili kupata uzoefu wa kazi na kuepuka kupata muda wa kushawishika kufanya mambo yasiyostahili, na kati yao watakaopata ajira vijijini wasichague maeneo ya kufanyia kazi bali jambo la msingi kuhakikisha elimu waliyoipata inawasaidia kutatua matatizo ya Watanzania."
3adef46c0ad4a98d53de3f6bcff7507e9adaa103," Simba na Yanga zimepiga kambi mkoani Morogoro kujiandaa na pambano hilo ambalo mshindi ndiyo anapewa nafasi kubwa kuwa bingwa wa msimu huu ambao unaelekea ukingoni.Akizungumza gazeti hili, Lechantre alisema huo ni mchezo mgumu sana hivyo wanapaswa kuwa makini na kuitumia kila nafasi ambayo wataipata vinginevyo wanaweza kujuta kwenye majuto baada ya dakika 90.“Mchezo mkubwa kama huo ni mara nyingi nafasi za mabao huwa chache hivyo naendelea kuzungumza na wachezaji wangu ili tuweze kuzitumia nafasi ambazo tutazipata ukizingatia ushindi ndiyo utatuhakikishia ubingwa wetu msimu huu,” alisema Lechantre.Mfaransa huyo alisema kinachompa hofu kwenye mchezo huo ni kutokana na wapinzani wao kutotabirika kutokana na kikosi chao kubadilika mara kwa mara hivyo ni lazima waingie kwenye mchezo huo kwa tahadhari na kuwaheshimu.Alisema anatambua kuwa ana kikosi bora ambacho kinaundwa na wachezaji wenye uzoefu mkubwa kuliko kile cha wapinzani wao, lakini hawapaswi kuwadharau kwa sababu kwenye soka chochote kinaweza kutokea kitu cha msingi kwao ni kucheza kwa makini na wachezaji wake kufuata kile atakacho waelekeza.“Tumejipanga vizuri kiukweli wachezaji wangu wote wapo katika ari kubwa kuelekea kwenye mchezo huo naamini hawatoniangusha kwa sababu kitu cha msingi kwetu sote ni ubingwa na rekodi nzuri kwa kila mmoja wetu,” alisema.Simba ndiyo wenyeji wa mchezo huo na wanaingia kwenye mchezo huo wakiwa vinara kwa tofauti ya pointi 11 dhidi ya mabingwa watetezi, Yanga wanaoshika nafasi ya pili kwenye msimamo wakiwa na pointi 48 huku wakiwa na michezo miwili nyuma."
3b0a48a292ee2314e553b3ae0e9fcfe5acd82924," WIZARA ya Madini imesema inatoa kipaumbele kwa wachimbaji wadogo wa madini kwa sababu wanaongeza mapato kupitia kodi sanjari ya kupanua wigo wa fursa za ajira kwa wananchi.Naibu Waziri wa wizara hiyo Stanslaus Nyongo amesema leo jijini Dodoma kuwa, Serikali inawategemea wachimbaji wakubwa lakini ni wachache hivyo mmoja akisitisha uzalishaji madhara yake yanakuwa makubwa kwenye pato la nchi na maisha ya wananchi kwa ujumla.“Tunachukua wachimbaji wadogo wadogo wawe wengi tuwawezeshe ikiwezekana tuwape na mikopo, tuwasaidie kufanya tafiti, tuwasaidie kuwapa vifaa, tuwafundishe, tuwape skills (ujuzi), tuwafundishe uchimbaji salama, tuwafundishe namna ya kuprotect (kulinda) mazingira, wachimbaji hawa wakiwa wengi ile tax base (idadi ya wanaolipa kodi) yao inakuwa ni promising kwa sababu ni wengi na wanakuwa na mchango mkubwa” amesema.Ameyaema hayo wakati wa hafla ya ufunguzi wa Jukwaa la Tisa la Uziduaji ikiwa ni sehemu ya Wiki ya Azaki (Asasi za Kiraia) iliyoanza Novemba nne.“Kwa hiyo kwa wachimbaji wakubwa tunawalinda lakini tunatengeneza wachimbaji wadogo wawe wengi zaidi” amesema Nyongo na kubainisha kuwa miongoni mwa mambo ya kuwawezesha wachimbaji wadogo ni kufungua masoko ya madini.Amesema wachimbaji wadogo wanapewa maeneo kupitia vikundi vidogo vya watu wanaotoka kwenye maeneo husika.“Wanapewa viwanja vya kuchimba chini ya kamati ya Mkuu wa Wilaya ambaye ndiye anakuwa mwenyekiti, na katibu wake ni Ofisa Madini wa Mkoa pamoja na wajumbe wawili kutoka mkoani wanaochaguliwa na RAS (Katibu Tawala wa Mkoa), wao wanasimamia kuangalia wachimbaji wadogo wanawapa maeneo ya kuchimba” amesema Nyongo."
3b2fba8eab2d0c87c14342ab93f9593833a58ccd," Waziri wa Mawasiliano na Miundombinu, Rashid Seif Suleiman alisema hayo katika hafla ya utiaji wa saini kuanza kwa ujenzi wa bandari hiyo mjini hapa mwishoni mwa wiki.Alisema ufinyu wa nafasi ya Bandari ya Malindi, kwa kiasi kikubwa umelikosesha Shirika la Bandari mapato yake, ambayo ni tegemeo kwa Serikali ambayo kwa sasa inachukua jumla ya makontena 65,000 tu.“Bandari mpya ya Kwampigaduri itakuwa ya kisasa yenye uwezo wa kuchukua na kuhifadhi jumla ya makontena laki mbili na nusu kwa wakati mmoja, ambapo sasa uwezo wake ni kuchukua makontena 65,000,” alisema.Akifafanua, alisema Bandari ya Malindi kwa sasa imezidiwa na wingi wa makontena, ambapo utendaji wa kazi umedorora kwa kiasi kikubwa na kulikosesha shirika hilo mapato.Alisema shirika hilo limelazimika kuyahifadhi makontena mengi katika eneo la Hoteli ya Bwawani kwa muda, hatua ambayo imezusha malalamiko kwa taasisi mbalimbali, ikiwemo watu wa mazingira.Ujenzi wa bandari mpya ya Mpigaduri ni mkopo kutoka Benki ya Exim ya China. Ujenzi wake utaanza rasmi baada ya kazi za utiaji saini, itakayofanywa na Waziri wa Fedha wa Jamhuri ya Muungano."
3b4fe73c7a6f4cd4809eadcc3a8ddd5c26a7b329,"['Lionel Messi anasema ""angependa"" Neymar kurudi Barcelona kwani kuwasili kwake kungekuwa ""kumeongeza nafasi ya kufikia malengo yetu.""', 'Neymar, 27, alijiunga na Paris St-Germain kutoka Barcelona mnamo 2017 kwa ada ya rekodi ya dunia ya euro 222m (£ 200m).', '""Alitamani sana kurudi,"" Messi aliliambia gazeti la Spoti la Uhispania. ""Sijui kama kilabu kilijaribu kweli au la.""', 'Neymar alifunga mabao 105 katika michezo 186 kwa kilabu cha Catalan kati ya 2013-2017, na ana magoli 51 katika michezo 58 aliyoichezea PSG.', 'Mchezaji huyo wa timu ya taifa ya Brazil alihusishwa mara kwa mara na taarifa za kurudi Barcelona wakati wa dirisha la usajili, ingawa imedaiwa kwamba hakuna kilabu chochote ambacho kilishawishika.', '""Ningependa Neymar arudi,"" alisema nahodha wa Barcelona Messi, 32. ""Ninaelewa watu hao ambao wanapingana na kurudi kwake na inaeleweka kwa kile kilichotokea kwa \'Ney\' na namna ambavyo aliondoka.', '""Lakini nikifikiria juu ya kiwango cha mchezo wake, mimi binafsi nadhani Neymar ni mmoja wa wachezaji bora ulimwenguni na kuwa naye kwenye kikosi chetu kutaongeza nafasi zetu za kufikia malengo yetu.""', 'Tetesi za soka Ulaya Alhamisi 12.09.2019', 'Emmanuel Amunike aishtaki Tanzania kwa Fifa - kunani?', 'Messi alikataa madai kuwa wachezaji wa Barcelona waliiomba klabu hiyo kumsajili Neymar, na kuongeza: ""Tulitoa maoni yetu kuwa itakuwa nzuri ikiwa atakuja  lakini hatukuwahi kusema watalazimika kumsajili.""', 'Licha ya kukosa kucheza kando na Mbrazili huyo tena, Messi alisema ""hajasikitishwa"", na kuongeza Barcelona kuwa na ""kikosi bora na kinaweza kufanikiwa bila yeye.""', 'Mshambuliaji huyo wa Argentina alijiunga na Barcelona mnamo 2001 na mkataba wake wa sasa unaisha mnamo Juni 2021.', '""Wazo langu ni kukaa hapa kwa muda mrefu kama nina uwezo wa kucheza kwa kiwango kinachohitajika na mwili wangu unaruhusu,"" akaongeza.', '""Hapa ni nyumbani kwangu. Sina mpango wa kuhamia mahali pengine tuendelee kushindana na kushinda.""']"
3b66c5b3641287eb6bcfdfaf1432db339d636699,"['Tayari tambo za mashabiki wa Afrika Kusini na Nigeria zimeshaanza mitandaoni, huku kila upande ukivutia upande wake na kupachika majina upande pinzani. ', 'Leo usiku timu hizo zitashuka dimbani katika mechi ya robo fainali ya pili ya michuano ya Kombe la Mataifa ya Afrika (AFCON) jijini Cairo. ', 'Mechi ya kwanza itazikutanisha Senegal dhidi ya Benin.', 'Japo Benin waliwatoa Morocco kwenye hatua ya mtoano kwa mikwaju ya penati, wachambuzi wengi wanaamini itakuwa ni kazi ngumu kwao kuwatoa Senegali.', 'Hivyo ni mawazo ya wengi kuwa Senegali (ambayo imezifunga timu tatu za Afrika Mashariki) itasonga mbele mpaka hatua ya nusu fainali.', 'Upinzani mkali unatarajiwa kuwa baina ya Nigeria na Afrika Kusini. ', 'Mashabiki wa timu hizo tayari wameshabadili majina ya utani ya timu pinzani.', ""Afrika Kusini ni maarufu kwa jina la Bafana Bafana, neno bafana kwa lugha ya Kizulu linamaanisha wavulana kwa Kiswahili, lakini mashabiki wa Nigeria wameligeuza na kuwa 'Banana Banana', banana kwa maana ya ndizi. "", ""Nigeria wao ni maarufu kwa jina la Super Eagles, lenye maana ya Tai Wakubwa, lakini mashabiki wa Bafana sasa wanawaita wapinzani wao 'Super Egos'. "", ""Ego ni neno la Kingereza lenye maana ya ubinafsi, hivyo 'Super Egos' inaweza kutafsiriwa 'wabinafsi wakubwa'."", 'Timu zote hizo ni mabingwa wa zamani wa kombe hilo, japo Nigeria amekuwa na historia nzuri na kiwango cha juu zaidi ya Afrika Kusini. ', 'Hata hivyo timu hizo mbili zilipangwa kwenye kundi moja katika mbio za kufuzu kwenye mashindano hayo. ', 'Mechi yao ya kwanza iliisha kwa Nigeria kukubali kichapo cha 2-0 na mechi ya marudiano ikamalizika kwa sare ya 1-1.', 'Hata hivyo, mshambuliaji kinara wa Nigeria Odion Ighalo amewaonya Afrika Kusini kuwa wasitegemee kuwa mambo yatakuwa kama kwenye mbio za kufuzu: ""Tupo tayari, na tutalidhihirisha hilo kesho (leo). Mechi hii ni tofauti kabisa na zile mechi za hatua ya kufuzu. Tunajua itakuwa ni mechi ngumu, lakini tupo tayari kuwapa furaha Wanaigeria.""  ', 'Nigeria imetinga robo fainali baada ya kuwafunga waliokuwa mabingwa watetezi Cameroon 3-2. ', 'Afrika Kusini yenyewe iliwashangaza wengi baada ya kuwafunga wenyeji Misri goli 1-0 na kusababisha kocha wa Misri kutimuliwa na raisi wa chama cha mpira cha nchi hiyo kujiuzulu. ', 'Je nani kati yao kuibuka mbabe hii leo? Bofya hapa na ubashiri matokeo ya mchezo huo.', '']"
3b99fb4e5cdd412fd4a195cc34cbdb68f95023d3,"['Mabingwa watetezi Cameroon na wenyeji Misri wameyaaga mashindano Jumamosi Juni 6 baada ya kutolewa kwenye siku ya pili ya hatua ya mtoano.', 'Cameroon na Misri ndio waliocheza fainali ya Kombe la Maifa ya Afrika (Afcon) miaka miwili iliyopita ambapo Cameroon ilitwaa ubingwa. ', 'Hata hivyo timu hizo mbili zimeyaaga mashindano baada ya Cameroon kufungwa 3-2 dhidi ya Nigeria jijini Alexandria. ', 'Misri wamepigwa mbele ya mashabiki elfu sabini jijini Cairo na Afrika Kusini kwa goli moja tu lililofungwa na Thembinkosi Lorch katika dakika ya 85. ', 'Afrika Kusini ambao walifuzu katika raundi ya mtoano kama timu ya tatu kwenye kundi lao baada ya kushinda mchezo mmoja tu haikupigiwa upatu katika mechi ya leo dhidi ya Misri inayoongozwa na mshambuliaji wa Liverpool Mo Salah. ', 'Umakini wa safu ya ulinzi wa Afrika Kusini hii leo ndio imekuwa chachu ya ushindi baada ya kuhimili vishindo na mikiki ya safu ya ushambuliaji ya Misri ambayo iliibuka na ushindi kwenye mechi zote tatu za makundi. ', 'Mchezaji wa Nigeria, Wilfred Ndidi alisema kabla ya mchezo kuwa huenda Cameroon akawa mpinzani mwepesi kuliko Madagascar, iliyowashinda katika mechi ya mwisho katika makundi.', 'Naam, Nigeria ilianza kwa kasi mchezo huo na kutangulia kupata goli katika dakika ya 19 kupitia Odion Ighalo. ', ""Cameroon wakajibu mapigo kama Simba aliyejeruhiwa na kupata magoli mawili ya haraka kupitia Stephane Bahoken na Clinton N'Jie. "", 'Katika kipindi cha pili, Nigeria ikarudi kumaliza mchezo. ', 'Ighalo alipachika goli la kusawazisha katika dakika ya 63 na dakika tatu baadae, Ighalo akamtengea Alex Iwobi pasi safi aliyoiunganisha na kupachika bao la ushindi kwa Nigeria', 'Nigeria vs Afrika Kusini', 'Timu ya taifa ya Nigeria imerudi katika mashindano hayo baada ya kukosekana katika awamu mbili zilizopita za mashindano hayo, mnamo 2017 na 2015. ', 'Wamerudi mara hii chini ya ukufunzi wa kocha Gernot Rohr.', 'Odion Ighalo ndiye mfungaji mkuu katika mechi za kufuzu mashindano ya mwaka huu, akiifungia timu hiyo mabao 7.  Ighalo baada ya mechi ya leo anafikisha goli tatu kwenye mashindano haya.  ', 'Afrika Kusini wao walionekana wakiingia uwanjani hii leo kwenda kupoteza mbele ya wenyeji Misri ambao wengi walidhani wangeweza kulibakisha kombe nyumbani. ', 'Hata hivyo, kocha wa Afrika Kusini Stuart Baxter kabla ya mchezo alisema kuwa amewaandaa wachezaji wake dhidi ya shinikizo la kucheza mbele ya mashabiki wa Misri watakaojaa uwanjani. ', 'Pasi na shaka katika hilo mbinu za Baxter zimefuzu. ', 'Sasa Nigeria na Afrika Kusini zitaminyana katika mchezo wa robo fainali wiki ijayo. ', 'Nani kuibuka na ushindi na kusonga nusu fainali? Muda utaongea. ']"
3baaafacbb8a56cdbf2f0606aae30356237e7a36," BENKI ya DTB ipo katika mpango wa kufungua tawi maalumu eneo la Mlimani City jijii Dar es Salaam ambalo litahudumiwa na wanawake pekee.Meneja Mkuu wa Idara ya Mawasiliano na Teknolojia wa benki hiyo, Stella Masha amesema jijini Dar es Salaam wakati wa maadhimisho ya sherehe ya Siku ya Wanawake Duniani iliyofikia kilele Machi 8.Masha alisema tawi hilo litakaloendeshwa na wanawake pekee litafunguliwa siku za karibuni lengo likiwa ni kuwapa fursa wanawake kwa kuwaonesha kuwa wana uwezo wa kuendesha benki peke yao pasipo wanaume.Kwa upande mwingine, Masha alisema kama ilivyo sera ya rasilimali watu, DTB Tanzania inaunga mkono usawa wa kijinsia katika kutoa ajira na imefanikiwa kwa kiasi kikubwa katika kufanikisha usawa wa kijinsia ambako nguvu kazi katika benki hiyo asilimia 49.1 ni wanawake.“Katika matawi ya benki 14 yaliyopo Dar es Salaam, asilimia 50 ni wanawake.Benki imekusudia kupata usawa wa jinsia katika nguvu kazi yake ndani ya mwaka 2019. Pia ipo katika mpango wa kufungua tawi maalumu lenye wafanyakazi wanawake pekee ndani ya Dar es Salaam kabla ya mwisho wa mwaka huu,” alisema Masha.Katika kuadhimisha siku hiyo, benki hiyo iliendesha warsha ya wafanyakazi wanawake ambayo ni mkusanyiko uliolenga kusaidia wanawake katika kufikia malengo yao katika ajira na maisha nje ya sehemu ya kazi.Pia wafanyakazi wa benki hiyo watachangia damu na wanawake kujumuika katika kufahamu bidhaa na huduma za kibenki maalumu kwa wanawake katika Mall ya Mlimani City."
3bb07573a736eb7a159fc4266b7cfab3e2caa588," WAZIRI wa Mambo ya Ndani ya Nchi, Kangi Lugola amesema misikiti na makanisa nchini ambayo yatashindwa kwenda kufanyiwa uhakiki, yatachukuliwa hatua kwa mujibu wa sheria.Lugola aliyazungumza hayo katika mkutano wa hadhara wa wananchi wa Kijiji cha Mwiseni, Kata ya Butimba, Jimbo la Mwibara Wilaya ya Bunda mkoani Mara jana. Alifafanua kuwa uhakiki huo ni lazima na unalenga kuzifuatilia taasisi hizo za dini kujua utendaji wake wa kazi kama unaendana na sheria za usajili.Alisema serikali haikuweza kuendelea na usajili wa makanisa na misikiti pamoja na taasisi za kiroho nchini, wakati kwa hivyo ikaona ifanye uhakiki kwanza kwa lengo la kujua taasisi hizo zinaweza sawa na sheria za usajili.“Tuhakikishe tunaendesha makanisa na misikiti na hizi taasisi za kiroho na kijamii kwa mujibu wa masharti ambayo mmesajiliwa kufanya, na pale ambapo utakuta, kanisa lolote, msikiti wowote, taasisi ya kiroho yoyote inafanya shughuli zake kinyume ne kusajiliwa kwake, kujihusisha na mambo ambayo hawaruhusiwi, sisi kama wizara tumeapa kumsaidia Mheshimiwa Rais tutachukua hatua kwa mujibu wa sheria na utaratibu,” alisema.Aidha, aliwatoa hofu wananchi kutokana na kuwepo kero ya upatikanaji wa Vitambulisho vya Taifa, alisema hakuna mwananchi atakayekosa kitambulisho hicho na mwanzoni mwa wiki hii amewaelekeza mamlaka ya Vitambulisho vya Taifa (NIDA), kutoa namba kwa wakati ili wafanyiwe na usajili wa simu zao za mkononi.“Narudia tena, kitambulisho ni haki ya kila mwananchi na hakuna atakayekosa kitambulisho cha taifa, pia nimewaelekeza NIDA waniletee takwimu za wilaya zote ili kujua ukubwa wa tatizo la usajili wa vitambulisho hivyo unavyoendelea,” alisema Lugola. Pia, waziri huyo alisema Tanzania ina amani kwa sababu ina utamaduni wa kuwa na amani, hivyo asitokee mtu akaharibu utamaduni huo ambao nchi inaendelea kuhudumisha.“Ndugu zangu wana Mwiseni, Mwibara, amani tulionayo ndiyo inatuwezesha leo tunalima vizuri, tunavua samaki, leo tunakula vizuri, leo tunafanya shughuli mbalimbali za maendeleo, hivyo tuendelee kuitunza amani hii,” alisema Lugola. Aliongeza kuwa wizara yake kupitia Jeshi la Polisi ipo imara, Serikali ya Rais John Magufuli ipo imara na inaendelea kuwalinda Watanzania mahali popote walipo nchini, na hakuna mtu atakaye ivunja amani hiyo."
3bed99a322bab956e678483c2ed0338635bae020," SERIKALI ina mpango wa kukitumia Kiwanda cha Sunshine kilichoko mkoani Mtwara ili kuchakata korosho, ambapo kina uwezo wa kubangua korosho tani 5,000 kwa mwaka na kutoa ajira takriban 200 kwa Watanzania.Waziri wa Viwanda, Biashara na Uwekezaji, Joseph Kakunda alisema hayo jana Dar es Salaam baada ya kukutana na Balozi wa China nchini, Wang Ke huku akiahidi kudumisha ushirikiano na Tanzania. Kakunda alisema kiwanda hicho, kimewekezwa na serikali ya China, lengo kubwa likiwa ni kuimarisha sekta ya viwanda nchini, lakini pia kuongeza ajira katika maeneo mbalimbali.‘’Tupo kwenye majadiliano muhimu ikiwezekana kiwanda hicho kianze mara moja hata kesho kuchakataka korosho,” alisema Kakunda na kuongeza kuwa ipo haja ya kufanya mawasiliano haraka ili waanze kubangua. Kuhusu mazungumzo na Balozi huyo, alisema serikali ya China imedhamiria kuimarisha ushirikiano wa kiuchumi hususani viwanda vya saruji, ambapo serikali ya Tanzania inawakaribisha ili kuboresha eneo hilo.Aidha alisema kutokana na China kuwa na maendeleo makubwa ya teknolojia ya viwanda, Tanzania imeikaribisha kuanzisha viwanda nchini vikiwemo viwanda vidogo, vya kati na viwanda vikubwa.Kadhalika, alisema China itakuwa na tamasha kubwa litakalofanyika Chuo Kikuu cha Dar es Salaam, ambalo Waziri Mkuu, Kassim Majaliwa atashiriki. Tamasha hilo litaeleza fursa mbalimbali za uwekezaji katika maeneo ya viwanda nchini. Kwa upande wake, Balozi Wang alieleza kuwa na majadiliano mazuri na Waziri Kakunda na kuahidi kuendelea kufanya kazi na serikali ya Tanzania wakihamasisha kunufaika kwa pande zote.Alisema wameeleza kuja kwa ujumbe mkubwa wa Wachina, Desemba mwaka huu kuona uwezekano wa kuangalia fursa za kiuwezekaji katika maeneo ya viwanda, kilimo, na hata biashara. Alisema China inategemea kuona Tanzania ikipata maendeleo imara hususani kuwa na viwanda vikubwa vyenye kutekeleza miradi mbalimbali."
3c194dad83f96a132dc193cb478b44cb3461480d," UPANDE wa utetezi katika kesi ya uchochezi inayowakabili viongozi tisa wa Chama cha Demokrasia na Maendeleo (Chadema) akiwamo Mwenyekiti wa chama hicho, Freeman Mbowe, umepinga kuoneshwa kwa video iliyopokelewa mahakamani kama ushahidi.Hatua hiyo imekuja baada ya Wakili wa Serikali Mkuu, Paul Kadushi kuiomba Mahakama ya Hakimu Mkazi Kisutu, kuandaa mazingira wezeshi ya kuonesha maudhui ya video iliyochukuliwa wakati wa kufunga kampeni za uchaguzi mdogo Jimbo la Kinondoni. Upande wa mashitaka uliomba mahakama hiyo itumie Kituo cha Mafunzo cha Kisutu kuonesha maudhui hayo kwa sababu kina vifaa vinavyowezesha kuonekana kwa video hiyo vizuri.Wakili wa utetezi, Peter Kibatala alidai jana mbele ya Hakimu Mkazi Mkuu, Thomas Simba kuwa upande wa mashitaka ulipaswa kuandika barua kwa uongozi wa mahakama kuomba kutumika kwa kituo cha mafunzo kuonesha maudhui hayo. Alidai pia walipaswa kuandaa vifaa vyote muhimu ikiwemo waya na projekta ambavyo vingewezesha kuonekana kwa video hiyo na sio wajibu wa mahakama kuandaa.Kibatala alidai kama upande wa mashitaka wanataka kuoneshwa video hiyo walipaswa kuleta mahakamani waya, projekta na vifaa vingine na kuvitoa kama kielelezo na ndipo ushahidi huo ungeweza kuoneshwa bila kupingwa. Alidai pia kitendo cha kutumia vifaa kutoka nje ya ushahidi ulioletwa mahakamani hapo hauruhusiwi kisheria na kwamba kama kamera iliyopokelewa mahakamani inauwezo ioneshwe kwani ushahidi utatoka hapo.Hata hivyo, walipinga mahakama kutumia kamera na tepu kuonesha video kwa sababu hairuhusiwi kuiingiza mahakama kuwa sehemu ya ushahidi. Akijibu hoja hizo, Wakili Kadushi alidai mapingamizi hayo hayana msingi wa kisheria isipokuwa ni maoni binafsi. Alidai sio kila kinacholetwa mahakamani kinapaswa kutolewa kama ushahidi na kwamba kutumia kamera na tepu ni kwa sababu ni vielelezo tayari katika mahakama hiyo.Kadushi alidai mahakama ndio inapaswa kuwa na mazingira wezeshi ya kuendeshea kesi na kwa sababu kituo hicho cha mahakama kina mazingira hayo basi, yatumike. Pia alidai suala la kwamba wanatakiwa kuandika barua si sahihi kwani hizo ni taratibu za kiutawala na sio za kimahakama au kisheria.“Ni wajibu wa mahakama kuweka vifaa hivyo ili kusaidia uendeshaji wa kesi hivyo, ni rai yetu kwamba hoja zilizowasilishwa hazina msingi na kwamba sio jukumu la upande wa mashitaka wala utetezi kutoa vifaa isipokuwa ni mahakama yenyewe,” alidai Kadushi. Alidai vifaa kama betri, chaji, waya na projekta sio vielelezo husika katika kesi hiyo bali ni njia ya kuonesha ushahidi.Awali, shahidi wa sita Koplo Charles alidai njia bora ya kuangalia video iliyokuwa kwenye kamera hiyo ni kupitia Luninga, kompyuta na projekta ambayo inaweza kusikika na kuonekana na watu wote.Alidai ili kuangalia ni lazima kuwepo chaji na waya maalum utakaounganisha kutoka kwenye kamera hadi kwenye runinga au projekta. Jana, mahakama hiyo ilipokea kielelezo cha kamera ya kurekodi video na tepu mbili kuwa kifungu cha 18 cha sheria ya ushahidi wa kielektroniki kimeweka vigezo vya upokeaji wa vielelezo vya eletroniki ambavyo shahidi huyo amevikithi."
3c2d132307838479da9a7ea2aeaf7b49bb1f0e98," ALIYEKUWA Makamu wa Rais wa Shirikisho la Soka Tanzania (TFF), Michael Wambura, jana amefikishwa katika Mahakama ya Hakimu Mkazi Kisutu, Dar es Salaam akikabiliwa na mashitaka 17, yakiwemo ya kujipatia fedha kwa njia ya udanganyifu na kutakatisha zaidi ya Sh milioni 100.Wambura amefikishwa mahakamani hapo jana mbele ya Hakimu Mkazi Mfawidhi, Kelvin Mhina na Taasisi ya Kuzuia na Kupambana na Rushwa (Takukuru). Gazeti hili lilikuwa la kwanza kuripoti tuhuma za Wambura katika toleo lake la 3963 la Oktoba 26, 2017.Kabla ya Wambura kufikishwa mahakamani, Wakili wa Wambura kutoka Ofisi ya Augustino Law, Emmanuel Muga alitoa taarifa kwa vyombo vya habari kuwa mshitakiwa huyo ameacha kujihusisha na shughuli za soka na ameondoa kesi ya kukazia hukumu inayoendelea Mahakama Kuu Kanda ya Dar es Salaam na pia hana nia ya kudai haki yoyote Shirikisho la Soka la Kimataifa (FIFA) au mahakamani.“Wambura ambaye amejipambanua kama mpigania maendeleo wa mpira wa miguu Tanzania, atabakia kuwa mpenzi wa mpira wa kawaida,’’ amedai Muga.Baada ya taarifa hiyo, Wakili wa Serikali, George Barasa alidai kuwa mshitakiwa huyo alitenda makosa hayo katika ofisi za TFF, kati ya Julai, 2004 na mwaka 2015.Alidai kuwa Julai 6, mwaka 2004, mahali pasipojulikana ndani ya jiji la Dar es Salaam, Wambura alighushi barua ambayo aliiwasilisha TFF akijifanya barua hiyo imeandikwa na Mtendaji Mkuu wa Kampuni ya Jek System Limited, E Maganga akidai malipo ya mkopo wa dola za Marekani 30,000 zilizokopwa na TFF pamoja na riba.Katika mashitaka ya kutoa nyaraka ya uongo ilidaiwa, mshitakiwa alitoa barua iliyokuwa haina kumbukumbu namba ya tarehe 6/7/2004 akijifanya kwamba ni barua iliyoandikwa na Maganga ambaye ni Mtendaji Mkuu wa Jeck system Ltd akidai kuwa anadai mkopo wa Dola za Marekani 30,000 pamoja na riba waliokopeshwa TFF huku akijua kuwa siyo kweli.Katika mashitaka ya tatu hadi la 15, Wambura anadaiwa alijipatia kiasi cha zaidi ya Sh milioni 95 kwa njia ya udanganyifu akidaikuwa fedha hizo ni sehemu ya malipo ya jumla ya kiasi cha fedha mbali mbali na riba kutoka kwa Jeck huku akijua kuwa siyo kweli.Wambura pia anadaiwa Juni 17 mwaka 2015 katika ofisi za TFF kwa njia ya udanganyifu, alijipatia Sh milioni 10 kutoka TFF kwa kuonesha kuwa ni malipo ya Dola za Marekani 30,000 pamoja na riba kutoka kwenye kampuni hiyo ya Jeck jambo ambalo siyo kweli.Kati ya Agosti 15 na Oktoba 21 mwaka 2014 katika ofisi za TFF, Wambura anadaiwa alijipatia Sh 25,050,000 kutoka TFF huku akijua fedha hizo ni zao la kosa la kughushi.Pia ilidaiwa kati ya Machi 16 na Oktoba 21 mwaka 2015 mshitakiwa alijipatia Sh 75,947,924 kutoka TFF wakati akijua fedha hizo siyo halali zimetokana na shitaka la kughushi.Mshitakiwa hakuruhusiwa kujibu chochote mahakamani hapo kwa kuwa kesi hiyo imefunguliwa chini ya sheria ya uhujumu uchumi ambapo mahakama ya Kisutu haina mamlaka ya kusikiliza. Upande wa mashitaka ulidai kuwa upelelezi wa shauri hilo haujakamilika na kuomba tarehe nyingine kwa ajili ya kutajwa.Wakili wa utetezi, Majura Magafu aliiomba mahakama kuitupilia mbali kesi hiyo kwa sababu mashitaka yote 17 hakuna hata moja lililofunguliwa chini ya sheria ya uhujumu uchumi, hivyo yalitakiwa yafunguliwe kama mashitaka ya kesi ya kawaida ya jinai ambayo yanamruhusu mshitakiwa kujibu.Alidai imekuwa kawaida ya upande wa mashitaka kwa kila mshitakiwa akifikishwa mahakamani hapo kusomewa makosa ya utakatishaji bila kufuata taratibu.Wakijibu hoja hizo upande wa mashitaka ulidai upande wa utetezi hawajaeleza ni upande gani kuna kosa, hivyo ombi lao litupiliwe mbali kwani hati ya mashitaka iko sahihi.Kutokana na hali hiyo, Hakimu Mhina aliahirisha kesi hiyo hadi Februari 14, mwaka huu ambapo atatoa uamuzi wa madai ya pande zote mbili na mshitakiwa alirudishwa rumande."
3c2fbf3e89cf8927e65c8c95dc1f965f97088d1c," TIMU ya taifa ya Tanzania, Taifa Stars, leo inashuka uwanjani nchini Misri kucheza mechi ya kirafi ki na timu ya taifa ya Zimbabwe kujipima ubavu kabla ya kuanza michuano ya Mataifa ya Afrika (Afcon 2019).Mchezo huo ni wa pili kwa Stars iliyopo katika Kundi C pamoja na timu za Senegal, Algeria na Kenya baada ya Alhamisi iliyopita kucheza na wenyeji wa michuano hiyo Misri na kukubali kipigo cha bao 1-0.Zimbabwe iliyo Kundi A pamoja na timu za Misri, DR Congo pamoja na Uganda, itatupa karata yake ya kwanza katika mchezo wa ufunguzi Juni 21 dhidi ya Misri. Kocha wa Stars, Emmanuel Amunike amepan- ga kukipima kikosi chake kwa mechi mbili kabla ya kuanza kwa mikikimikiki ya Afcon ili kujua uimara na udhaifu wa kikosi chake.Akizungumza hivi karibuni alisema kuwa amechagua kucheza mechi za kirafiki dhidi ya timu hizo ngumu, kwani zinamfanya kujua mapungufu yaliyopo katika kikosi chake. “Tunaweza kujirekebi- sha makosa yetu yaliyopo kabla ya kuanza katika mechi yetu ya kwanza ya Afcon, kucheza na timu ngumu ni chachu kwetu kuweza kupambana na kuonesha kitu tulichonacho,” alisema Amunike."
3c49e11299417669bb889f53ee69a9eac81f3c00," YANGA imenasa saini za wa- chezaji wawili akiwemo msham- buliaji wa Ndanda, Vitalis Mayanga na kumuongezea mkataba wa miaka mitatu beki wake Gadiel Michael.Chanzo cha habari cha kuaminika ndani ya Yanga kilimwambia mwandishi wa habari hizi kuwa, Mayanga ame- saini mkataba wa miaka miwili.Chanzo hicho kilisema mchezaji huyo aliyekuwa mwiba kwenye kikosi cha Ndanda amemaliza mkataba wake katika timu yake hiyo. Kwa upande wa Gadiel ni kwamba baada ya kugoma kwa muda akitaka dau liongezwe inadaiwa tayari ame- fikia makubaliano na timu yake hiyo na kuamua kumwaga wino.Mchezaji huyo wa timu ya taifa pia, alitajwa kuwaniwa na Simba ili kwenda kuziba nafasi ya Asante Kwasi anayetara- jiwa kutokuwa kwenye mipango ya benchi la ufundi msimu ujao."
3c63bba60c34b790de86d559d5c64bf24983e7d8," BAADA ya harakati za mechi zake za kimataifa, leo Simba inarejea katika mtanange wa michuano ya Ligi Kuu kwa kuumana na KMC kwenye Uwanja wa Taifa Dar es Salaam.Tayari mapema kulishaibuka presha ya mechi hiyo kulingana na matokeo ya timu zote mbili ya hivi karibuni lakini pia homa ya Simba kuhitaji kupata ushindi wa mechi zake za viporo ili kupata nafasi ya kutetea ubingwa wake imekuwa kubwa.Tayari Ofisa Habari wa Simba, Haji Manara ameeleza kwamba wamejipanga vya kutosha na mechi hiyo wakitambua uwezo mkubwa ilionao timu hiyo inayonolewa na kocha Mrundi, Ettiene Ndayiragije hasa kutokana na kichapo walichokitoa kwa Prisons hivi karibuni wakiitandika kwa mabao 5-1. Manara alieleza kwamba kwa mujibu wa kocha wao, Patrick Aussems, timu hiyo leo itaingia na baadhi ya sura tofauti katika kikosi chake kwa ajili ya kuendelea kujipanga na mchezo wao wa marejeano wa Ligi ya Mabingwa Afrika utakaochezwa Jumapili dhidi ya Nkana FC ya Zambia.Kwa mujibu wa Manara, Nkana ilitarajiwa kuwasili nchini jana usiku. Amewaomba mashabiki wa Simba kwenda kwa wingi uwanjani siku ya mechi. “Tunafahamu KMC ni timu nzuri na haitakuwa mechi nyepesi, kwa hiyo tumejipanga kuvaana nao kesho (leo) na kwa kuwa tuna mechi nyingine ngumu Jumapili, kocha atatumia baadhi ya wachezaji ambao hawatumiki sana na hii ni kwa ajili ya kuweka mipango sawa kuelekea Jumapili, tunafanya hivi kwa kutambua upana na uzuri wa kikosi chetu,” alisema Manara.Upande wa pili, kocha wa KMC, Ndayiragije alitamba kuwa amejiandaa vya kutosha kuelekea mechi hiyo na kwamba wanachohitaji ni ushindi na kuhakikisha wanaendeleza rekodi yao ya kucheza mechi tano mfululizo bila kufungwa.“Tunafahamu Simba inajiandaa lakini na sisi pia tumejiandaa kama tunavyojipanga kucheza na timu nyigine za ligi. Shida yetu ni kupata matokeo ya ushindi kwa hiyo tupo sawa, nafikiri tusubiri muda wa mechi tupambane,” alisema kocha wa zamani wa Mbao FC. Simba inashikilia nafasi ya tatu kwenye msimamo ikiwa na pointi 27 baada ya mechi 12, ikiwa ni tofauti ya pointi 17 dhidi ya vinara Yanga wenye pointi 44 baada ya mechi zake 16. KMC ipo nafasi ya tisa ikiwa na pointi 21 ilizovuna katika mechi 16."
3c9fe40cd16d06c217583aa70ff91ff98449a19b," Hatua hiyo imelenga kuwaondolea usumbufu wafanyabiashara wa nchi hiyo jirani, wanaotumia bandari ya Dar es Salaam, Hayo yalielezwa na Waziri wa Uchukuzi, Dk Harrison Mwakyembe wakati wa uzinduzi wa ofisi ya mawasiliano ya TPA mjini Lubumbashi.Aliongeza kuwa wizara yake na bandari ya Dar es Salaam, watahakikisha kuwa huduma za bandari zinasogezwa karibu na DRC. “Nawahimiza wafanyabiashara wa DRC kutumia kwa ufanisi ofisi hii kwa faida ya jamii nzima ya nchi yao,” alisema.Mwakyembe alisema ofisi hizo mpya, zitasaidia wafanyabiashara wa DRC kumaliza matatizo yao Lubumbashi, badala ya kusafiri hadi Dar es Salaam.“Wataweza kufanya malipo ya bandari wakiwa Lubumbashi na kuepuka hatari ya kusafiri na kiwango kikubwa cha pesa na kuibiwa,” alisema Mwakyembe.Alisema tatizo lililokuwa linawakabili wafanyabiashara hao la kukabiliana na wakala wa kupakia na kupakua mizigo wasio waaminifu, sasa litakuwa historia, kwa kuwa ofisi ya Lubumbashi itakuwa na orodha ya wakala wanaokubalika na waaminifu.Pia, mienendo ya taarifa za mizigo, itafanyika mjini humo, hivyo kuharakisha taratibu za mizigo bandarini hapo.Mwakyembe alisafiri kwa barabara kwa zaidi ya kilometa 2,000 kutoka Dar es Salaam hadi Lubumbashi kupitia Zambia, kuangalia na kupata taarifa za changamoto wanazokumbana nazo wafanyabiashara wa DRC bandarini Dar es Salaam njiani wanaposafiri.Ujumbe huo ulijumuisha pia maofisa waandamizi kutoka TPA, Mamlaka ya Usafiri wa Nchi kavu na Majini (SUMATRA), Kampuni ya Reli (TRL) na Mamlaka ya Reli ya Tanzania na Zambia (TAZARA).Ofisi ya Lubumbashi inalenga kuondokana na changamoto mbalimbali zinazowakumba wafanyabishara hao, zikiwemo ucheleweshaji, wizi, vikwazo visivyohusiana na kodi na wakala wa kupakia na kupakua mizigo wasio waaminifu.Mwenyekiti wa Kamati ya Kudumu ya Bunge ya Miundombinu, Peter Serukamba ambaye ni mmoja wa ujumbe wa Tanzania aliyesafiri na Waziri huyo, alisema hatua hiyo ni muhimu kwa maendeleo ya nchi zote mbili.Aliishauri TPA kuweka wafanyakazi wenye moyo na uadilifu katika ofisi hiyo mpya.Makamu Mkurugenzi Mkuu wa TAZARA, Saidi Sauko alisifu hatua hiyo, akisema itasaidia shirika lao kuongeza ufanisi wa kazi zao. Shirika hilo linahusika katika kusafirisha mizigo ya DRC kupitia reli ya TAZARA.Mizigo ya DRC imekuwa ikiongezeka kwa asilimia 24 kwa mwaka tangu mwaka 2004.Imeongezeka kutoka tani 155,611 hadi tani 1,117,249 mwaka 2013. DRC ni ya pili kwa kupitisha mizigo mingi katika bandari ya Dar es Salaam.Mizigo ya DRC inachukua asilimia 25 ya mizigo yote ya nchi jirani, inayopita katika bandari"
3d1d32fa2c804524e6be92202fcb61c9c6f6e6bb," Waziri wa Nishati na Madini, Profesa Sospeter Muhongo, alisema hayo juzi jioni wakati akisaini mkataba wa makubaliano na kampuni ya madini ya dhahabu ya Anglogold Ashanti, na Geita Gold Mine, ambazo zitaanza kulipa asilimia nne ya mrahaba.Alisema kuanzia Januari mwakani kampuni hizo zitatakiwa kulipa kodi kwa kuwa msamaha hautakuwepo na tayari kampuni nyingi zimeanza kulipa kodi ya mapato ya asilimia 30 ya faida, jambo ambalo litaongeza mapato kwa Serikali.Akizungumzia mkataba huo, alisema kutokana na sheria mpya ya madini ya mwaka 2010 makampuni yote ya madini yanatakiwa kulipa asilimia nne kwa mraba badala ya asilimia tatu iliyokuwa inatolewa hapo awali.“Serikali ilisaini makubaliano na makampuni ya madini ya mwaka 1999 na kukubaliana kulipa asilimia tatu baada ya kupata faida hivyo kutokana na mabadiliko ya sera ya madini ya mwaka 2009 na sheria ya madini mwaka 2010 watalipa asilimia nne,” alisema.Alisema kutokana na mabadiliko hayo migodi yote ya dhahabu inatakiwa kulipa asilimia nne, migodi ya almasi na Tanzanite asilimia tano na kwa sasa wanamalizia majadiliano na mgodi wa Barrick ili wasaini makubaliano hayo ya kulipa asilimia nne kwa mraba.Profesa Muhongo alisema Halmashauri ya Geita itaanza kunufaika kutokana na kupata dola milioni 1.8 sawa na bilioni tatu kwa mwaka kutoka katika mgodi wa Geita.Alisema fedha hizo zitumike kwa malengo yaliyokusudiwa, zisiwe posho za madiwani na halmashauri bali zitumike kuleta maendeleo kwa wananchi."
3d27f4b78d09d18c7fdab658245b1acfcdbb1ce2," SHIRIKISHO la Mpira wa Miguu Tanzania (TFF) limewataka viongozi wa Mkoa wa Rukwa kusimamia Uwanja wa Nelson Mandela unaofanyiwa marekebisho ili uwe tayari kwa mchezo wa fainali za Kombe la Shirikisho la Azam (ASFC) Hayo yalisema na Mkurugenzi wa Mashindano wa TFF jana, Salum Madadi baada ya kutembelea na kukagua uwanja huo juzi na kujiridhisha kuwa unahitaji marekebisho hasa sehemu ya kuchezea. “Uwanja wa Nelson Mandela unahitaji kufanyiwa matengenezo muhimu kwa sababu haujawahi kutumika kwa mashindano makubwa, pia ili uendane na viwango vinavyotakiwa na CAF na FIFA,” alisema Madadi. Pia Madadi alisema TFF inatoa shukrani kwa uongozi wa Mkoa wa Rukwa ulivyojipanga katika maandalizi ya fainali hizo. Katibu Tawali wa Rukwa, Makali aliihakikishia TFF kuwa Mkoa wa Rukwa umepokea kwa dhati kuwa mwenyeji wa fainali hizi za 2020 na kumhakikishia kufanya marekebisho kwa sehemu zote zilizotakiwa kurekebisha. “Fainali hizi ni kubwa, tuko tayari, tumeanza maandalizi . Tunawaasa wananchi na wadau wa michezo kutoa ushirikiano kuanzia sasa ajenda yetu ni hii ili fainali zifanyike kwa ufanisi mkubwa,” alisisitiza Naye Mkurugenzi Mtendaji Manispaa ya Sumbawanga, Jacob Mtalitinya alisema mashindano hayo yanafanyika kwa mara ya kwanza mkoani Rukwa na kuwataka wakazi wake kuchangamkia fursa hiyo. “Kutakuwa na wageni wengi kutoka mikoa ya jirani hata nchi jirani ...pia timu mbili zitakazocheza fainali watakuwa na wachezaji na viongozi wao ambao watalala mjini hapa. Hivyo nawashauri wafanyabishara wenye nyumba za kulala wageni na wajasiriamali kuchangamkia fursa hii,” alisisitiza. TFF ilitangaza Uwanja wa Nelson Mandela uliopo Sumbawanga Manispaa ya Sumbawanga, Mei 30 mwaka huu au wiki ya kwanza ya Juni, 2020 fainali za FA zitafanyika huko huku mgeni maalumu akitarajiwa kuwa Waziri Mkuu Kassim Majaliwa."
3d7646aa97f7a6fd4d5d7962fe039ea0267ce82e," Aliyekuwa Rais wa 41 wa Marekani George H.W. Bush amefariki dunia akiwa na umri wa miaka 94.Mwanaye ambaye pia amewahi kuwa Rais wa taifa hilo lenye nguvu za kiuchumi duniani, George W. Bush ndiye aliyethibitisha kifo cha baba yake kilichotokea usiku wa jana.Afya ya Bush imekuwa imekuwa ikidorora katika miaka ya hivi karibuni japokuwa alikuwa akiendelea kufanya shughuli mbalimbali na kutokea kwenye mikutano ya kijamii na kisiasa.Aprili mwaka huu, alilazwa hospitali kwa maradhi ya maambukizi kwenye damu lakini aliruhusiwa kurudi nyumbani baada ya matibabu.Kifo cha Bush kimetokea miezi saba tangu mkewe, Barbara Bush kufariki dunia huko nyumbani kwao Houston Texas, baada ya kusumbuliwa na maradhi ya moyo kwa kipindi kirefu."
3d7b8c6d5faa987683984b2e13370fac13d99bce," SERIKALI imeungana na Bunge kuwapongeza na kuwatia moyo wachezaji wa Taifa Stars na kuwataka Watanzania kuwapokea vizuri watakapowasili Kiwanja cha Ndege cha Kimataifa cha Julius Nyerere (JNIA) Dar es Salaam, lakini wakashauri kama Taifa wanatakiwa kujipanga kwa Afcon zijazo.Timu ya taifa ya Tanzania, Taifa Stars, iko nchini Misri kushiriki michuano ya 32 ya Kombe la Mataifa ya Afrika na tayari imecheza mechi mbili na kupoteza zote, dhidi ya Senegal 2-0 na Kenya au Harambee Stars 3-2 na hivyo kupoteza matumaini ya kutinga 16 bora.Waziri Mkuu, Kassim Majaliwa akizungumza wakati wa kuahirisha Bunge, juzi, Juni 28, 2019 jijini Dodoma alisema, Watanzania wote wanafahamu kwamba timu ya Taifa ya mpira wa miguu, Taifa Stars, ipo Misri kushiriki Mashindano ya Afcon 2019. Alisema: “Timu ilianza kampeni hiyo Jumapili, Juni 23, 2019 dhidi ya Timu ya Taifa ya Senegal matokeo yakawa 2-0. Pia 25 Juni, 2019 tumepoteza mchezo wa pili dhidi ya Kenya kwa mabao 3 – 2.Pamoja na kupata matokeo mabaya, wachezaji wanastahili pongezi kwa kujitahidi kuwadhibiti Senegal na kuonesha ubora wa mchezo dhidi ya Kenya. “Pia nampongeza mlinda mlango Aishi Manula kwa kazi nzuri, uwezo mzuri aliouonesha kuzuia mashambulizi mengi ya hatari hakika anastahili sifa na kupongezwa,” alisema. Majaliwa alisema baada ya michezo hiyo kumalizika, Watanzania wote wanatakiwa kuuungana pamoja kuwapokea wachezaji siku watakaporudi ili kujipanga tena. Alisema pamoja na historia ya nchi katika michezo ya kimataifa siyo nzuri, hata hivyo, wameanza kuona jitihada za klabu, Shirikisho la Soka (TFF) na wizara kupitia Baraza la Michezo (BMT) wakiimarisha michezo nchini. Waziri Mkuu pia alimpongeza Spika, Job Ndugai kwa uhamasishaji alioufanya kupitia Bunge na hata kudiriki kuambatana na wabunge zaidi ya 70 kwenda Misri kuungana na Watanzania wengine kuwatia moyo wachezaji wetu.Aidha, aliwapongeza vijana wanaounda Taifa Stars kwa kupambana na kusimama kidete kwa heshima ya nchi. Hatimaye akatoa mwito kwa TFF, wachezaji, benchi la ufundi na wadau wote wa mpira wa miguu nchini, kutumia matokeo hayo kujifunza, kujitathmini na kuja na mipango bora zaidi ya kuendeleza soka hususan kwa kuwekeza kwenye soka la vijana na walimu. Spika wa Bunge, Ndugai akizungumzia Afcon aliwataka wabunge kuendelea kuwaunga mkono Taifa Stars na akawaomba watakaokuwepo Jijini Dar es Salaam wakati timu inarejea kutoka Misri, basi wajitokeze kwa wingi kwenda kuwapokea. Waziri wa Habari, Utamaduni, Sanaa na Michezo, Dk Harrison Mwakyembe akizungumza baada ya kutembelea Kituo cha Kulea na Kukuza Michezo, Fountain Gate Academy jijini Dodoma, alisema Taifa Stars imeingia Afcon baada ya miaka 39 haitatoka tena huko itaendelea kubaki na kushiriki mashindano hayo.Alisema Taifa Stars imeweka alama katika kombe hilo, hivyo kama taifa timu hiyo haitaacha kushiriki mashindano hayo, “Kumbe tunaweza na hatutarudi nyuma lazima turudi tena kushiriki Afcon,” alisema Dk Mwakyembe. Alisema sambamba na kituo cha Fountain cha Jijini Dodoma kinachoandaa vijana katika maarifa na michezo tangu shule za awali, msingi na sekondari, vipo pia kituo cha Alliance ya Mwanza, mkoani Simiyu ambako inajengwa sekondari na kituo cha Azam. Waziri Mwakyembe aliwapongeza Kituo cha Fountain kwa kulea vipaji vya vijana katika michezo kuanzia ngazi ya timu za kuanzia chini ya miaka 13, 15, 17 na 20, akasema serikali itakisaidia kituo hicho kuhakikisha kinakuwa kinafanikiwa katika azma hiyo ya kuandaa wachezaji wa Taifa Stars ya baadaye.Mkuu wa Shule ya Sekondari ya Fountain Azimio, Denis Joel alisema Taifa Stars hawatashindwa tena katika mashindano ya Afcon yajayo kutokana na kwamba kituo hicho kinaandaa wachezaji wa timu hiyo wa baadaye."
3d7eb9ce8727645ee4ec20bef250e766d937bc33," KOCHA wa zamani wa Manchester United Jose na Chelsea, Jose Mourinho ameteuliwa kuifundisha Tottenham baada ya Mauricio Pochettinon kufutwa kazi.Inaripotiwa kuwa kocha huyo ambaye amewahi kuifundisha Real Madrid amesaini mkataba ambao utamalizika katika msimu wa 2022-23.""Ubora wa wachezaji na timu ya watoto kwa pamoja vimenifurahisha,” amenukuliwa kocha huyo mwenye umri wa 56 ambaye ameongeza “kufanya kazi na wachezaji hawa kumenivutia sana.”Wakati huohuo, mwenyekiti wa Spurs Daniel Levy amesema klabu hiyo ya London ni miongoni mwa timu ambavo zina makocha ambao wamefanikiwa katika ligi hiyo maarufu duniani."
3d968ff12649d5fadfc7bb51a998e81141b6af67,"['Kuigeuza Everton kuwa klabu ya kugombea nafasi ya kucheza Champions League si jambo ambalo halitawezekana, anaeleza kocha mpya wa klabu hiyo Carlo Ancelotti.', 'Ancelotti, 60, ambaye ni kocha wa zamani wa Chelsea, Real Madrid na AC Milan ametia saini mkataba wa kuwanoa Everton mpaka mwaka 2024.', 'Kocha huyo mwenye mafanikio lukuki anaichukua timu hiyo ikiwa nafasi ya 15 kwenye jedwali la Ligi ya Primia, wakiwa na alama nne tu juu ya mstari wa kushuka daraja. ', '""Champions League ni mpango wetu wa muda mrefu,"" amesema na kuongeza. ""Hakuna kisichowezekana katika mpira wa miguu.""', 'Everton hawajamaliza katika nafasi nne za juu toka mwaka 2005, na kabla ya hapo ilikuwa mwaka 1988. ', 'Klabu pekee ambazo Ancelotti amefundisha na kukosa uwiano wa ushindi wa kufikia 50% ni klabu za Italia za Reggiana na Parma mwishoni mwa miaka ya 1990.', 'Ancelotti amesema kilichomvutia kujiunga na klabu hiyo ni: ""Historia na utamaduni wa klabu. Ni moja ya klabu kubwa zaidi England.""', 'Ancelotti ameshinda Champions League mara tatu kama kocha - mara mbili akiwa na AC Milan na mara moja na Real Madrid.', 'Pia ametwaa ubingwa wa Ligi ya Primia na Kombe la FA akiwa na Chelsea mwaka 2010 na ametwaa mataji wakiwa na Bayern Munich na Paris St-Germain.', 'Ancelotti ametua Everton siku chache baada ya kutimuliwa katika klabu ya Napoli ya nchini kwao Italia.', '""Ni kweli nimefunza klabu kubwa,"" amesema, ""Mipango ya Paris St-Germain ilikwa mizuri. Naamini itakuwa hivyo na hapa pia. ', 'Nimeenda uwanja wa mazoezi jana. Mambo yalikuwa mazuri.', 'Mipango ya klabu kujenga uwanja mpya inaonesha kuwa klabu inataka mafanikio. ', '""Kukusanya mapato ni jambo kubwa katika mpira wa kisasa. Everton wanataka uwanja wao mpya ili uwasaidie kukusanya mapato na kuwa na ushindani mkubwa. ', '""Kwangu, itakuwa ni jambo zuri kuwepo hapa wakati uwanja mpya ukifunguliwa."" ']"
3dca37fb5b222754452768c19679c0a1e6350aa8," WAZIRI Mkuu, Kassim Majaliwa amewaagiza wakuu wa mikoa, wilaya na viongozi wengine kuhakikisha wanasimamia uanzishwaji wa Kamati za Ulinzi wa Wanawake na Watoto katika ngazi za mikoa, halmashauri, kata na vijiji. Alisema maelekezo hayo yapo katika mwongozo wa uratibu wa Mpango wa Taifa wa Kutotokemeza ukatili dhidi ya wanawake na watoto.Waziri Mkuu Majaliwa vile vile aliwaagiza wakurugenzi wa halmashauri nchini kuanzisha programu za kijamii za kutokomeza ukatili wa kijinsia katika halmashauri husika zitakazozingatia hali halisi na kuzitengea bajeti kama ilivyoelekezwa kwenye mpango huo wa kitaifa .Alisema serikali imefanya mambo mengi katika kutukomeza ukatili huo, lakini pia inatumia gharama nyingi katika kushughulikia waathirika wa ukatili wa kijinsia ambapo fedha hizo zingeweza kutumika katika kutoa huduma nyingine katika jamii.“Kimsingi, Serikali ya Awamu ya Tano haiwezi kuvumilia vitendo vya ukatili wa kijinsia kwa kuwa vinaathiri maendeleo yetu na kusababuisha uvunjivu wa amani,” alisema. Alisema serikali tayari imeanzisha madawati 415 kwa ajili ya kuhudumia waathirika wa ukatili, lakini akalitaka Jeshi la Polisi nchini kuongeza huduma hiyo kwa kushughulikia ukatili wa kijinsia dhidi ya watu wenye ulemavu.Waziri Mkuu akizungumzia vitendo vya ukatili wa kijinsia unatumika mitandano, alizitaka kampuni za simu kudhibiti na kuwachukulia hatua kali wote wanaotumia mitandano kudhalilisha na kutukana wengine. Pia aliitaka Mamlaka ya Mawasiliano Tanzania (TCRA) kusimamia kikamilifu wale wote wanaojidanganya kwamba kuna mitandao haionekani na kuhakikisha wanaendesha vitendo vya udhalilishaji wakamatwe na kushughulikiwa. Pia alizitaka taasisi kama Baraza la Sanaa Tanzania (Basata) kuendelea kuwachukulia hatua wale wote ambao wanatumia mitandao kwa nia ya kudhalilisha watu wengine."
3e2708a682dc263246f9339ad8336ecb8ebab0a1," Sane pia ni kiungo wa vinara wa Ligi Kuu ya England, Manchester City. ""Brazil haimtegemei Neymar kama ilivyokuwa mwaka 2014,"" alisema winga wa Manchester City, Sane.""Wako katika nafasi nzuri na wana wachezaji nyota wachache wapya, lakini bado inafanya tofauti Neymar awepo au asiwepo.”Ujerumani itaikaribisha Brazil katika mchezo wa kimataifa wa kirafiki utakaofanyika leo Jumanne kwenye Uwanja wa Olimpiki mjini Berlin, ikiwa ni sehemu ya kuipa mazoezi timu hiyo kwa ajili ya Kombe la Dunia Juni nchini Urusi.Timu hizo zinakutana kwa mara ya kwanza tangu Ujerumani ilipoifunga Brazil kwa mabao matano ndani ya nusu saa wakati ikishinda 7-1 katika nusu fainali ya Kombe la Dunia mwaka 2014.Katika mchezo huo, mshambuliaji wa Brazil Neymar alikuwa nje kutokana na maumivu. Mchezaji huyo ghali kabisa duniani anauguza jeraha lake baada ya kufanyiwa upasuaji wa mguu. Anatarajia kuwa fiti kwa wakati kwa ajili ya Kombe la Dunia, ambalo litaanza Juni 14.Brazil iliifunga Urusi mabao 3-0 Ijumaa katika mchezo mwingine wa kimataifa wa kirafiki, huku mabao matatu yakifungwa na Miranda, Paulinho na Philippe Countinho aliyefunga kwa penalti katika mchezo uliopigwa kwenye Uwanja wa Moscow wa Luzhniki, ambao utaandaa fainali ya Kombe la Dunia Julai 15.Ujerumani ilijipima nguvu kwa kutoka sare ya 1-1 na Hispania huko Duesseldorf wakati bao la mapema la Rodrigo Moreno kwa wenyeji lililofuta lile la Thomas Mueller la kipindi cha kwanza.Kocha Mkuu wa Ujerumani, Joachim Loew alisema kuwa kipigo cha mabao 7-1 kitadumu kwa miaka 10, 20 au 30 ijayo kila timu hizo zitakapokutana.Loew alisema kuwa anatarajia kufanya mabadiliko matano kutoka katika timu iliyotoka sare na Hispania. Mueller na Mesut Ozil wamepewa mapumziko na Loew, wakati kiungo wa Liverpool Emre Can ameachwa kutokana na maumivu ya mgongo."
3e4a810a0d73e508de6c53ecdfcc3db19b6defc7," Akizungumza wakati wa uzinduzi wa simu hiyo juzi, Mkuu wa Masoko na Mawasiliano wa kampuni hiyo, Kelvin Twissa alisema simu hiyo imewalenga wateja wenye vipato vya kawaida ili kuwawezesha kufurahia huduma za kisasa za matumizi ya simu za mkononi za Smartphone.“Vodacom siku zote tumekuwa tukiwasikiliza wateja wetu na ndio maana tumeingiza sokoni simu hii ili kuwawezesha kufurahia matumizi ya simu za kisasa kupata huduma za intaneti na programu nyinginezo za kurahisisha maisha yao,” alisema Twissa.Aliongeza kuwa, simu aina ya Smart 6 ambayo itakuwa inauzwa kwa Sh 90,000- ina kioo kikubwa kinachomwezesha mtumiaji kusoma na kuangalia taarifa kwa urahisi,ina kamera ya kisasa,uwezo zaidi wa kuperuzi intaneti ya 3G, nafasi kubwa ya kuweka kumbukumbu na inakaa na betri kwa muda mrefu.Alisema simu hizo zinapatikana katika maduka yote ya Vodacom na katika matamasha yote yanayofanywa na Vodacom nchi nzima.“Mteja yeyote atakayenunua simu hii atajipatia ofa kabambe kabisa ya kupata 500MB bure na uwezo wa kutuma jumbe fupi za maneno zipatazo 200 kila mwezi kwa kipindi cha miezi 6 bure,” alisema na kuwataka wateja wa Vodacom na wananchi kwa ujumla kuchangamkia fursa hii na kukamata Smart 6 kwa gharama nafuu."
3e75e226e7455e797ba49e7a71bdfda5584c345d," WAZIRI Mkuu, Kassim Majaliwa amekagua maendeleo ya ujenzi wa ofisi za wizara na kuwaagiza wakandarasi wanaofanya kazi hiyo kukamilisha kazi mapema ili ikifika Februari mosi, 2019, makatibu na mawaziri wahamie ofisi hizo.Waziri Mkuu alikagua maendeleo ya ujenzi wa wizara zote 24 zinazojenga ofisi zake katika Mji wa Serikali ulioko kilometa saba kutoka Dodoma Mjini, jana. “Ongezeni kasi ya ujenzi kwa kuongeza wafanyakazi, ninataka ifikapo Februari mosi, mwakani basi makatibu na mawaziri wawe wameshahamia kwenye ofisi zao hapa,” alisema Majaliwa.Aidha, Majaliwa amewataka wakandarasi wanaojenga ofisi hizo kujenga usiku na mchana ili kumaliza kwa wakati na kuepuka mvua kabla hazijaanza kunyesha. “Ninawaagiza kujenga usiku na mchana, ungeni umeme, kama umeme hakuna wekeni majenereta, ninachotaka ni kuona kuwa majengo yanakamilika na wizara zinahamia ifikapo Februari mosi,” alisema.Pia Majaliwa amewaagiza mawaziri na makatibu wakuu, kusimamia na kufuatilia kwa karibu utekelezaji wa miradi hiyo ili ujenzi wake uharakishwe na kukamilishwa kwa wakati. Aidha, amewataka wakandarasi kuhakikisha wanaajiri vijana wengi wa Dodoma na kuwa kwa kufanya hivyo kutasaidia vijana kupata ujuzi, ajira na kutumia muda wao kufanya kazi.“Ajirini vijana wengi wa hapa Dodoma, kwa kufanya hivyo mtakuwa mmesaidia mambo matatu, kwanza kutoa ajira kwa vijana wetu hivyo kupata kipato, lakini pia watapata utaalamu kwani watajifunza jambo pindi mradi unapokuwa umekamilika hivyo kwenda kufanya shughuli zao,” alisema. Aliongeza, “pia utawafanya vijana wetu wasitumie vibaya muda wao, bali wao watautumia kwa kufanya kazi hivyo kuunga mkono kauli ya Rais John Magufuli ya Hapa Kazi tu.”Aidha, Majaliwa amewataka vijana wanaofanya vibarua na ufundi katika maeneo hayo ya mradi kujenga uaminifu katika kazi ili kupewa kazi katika maeneo mengine. Kutokana na kubaini kuwa baadhi ya wakandarasi hawaendi na kasi inayotarajiwa na serikali, ameamua kuitisha kikao cha mawaziri wote na makatibu wakuu wote leo saa 5 asubuhi ili waeleze kazi hiyo itakamilishwa lini.“Nimekagua maeneo yote na kukuta baadhi ya wakandarasi wanatakiwa kujenga majengo ya wizara nne hadi tano. Sijaridhika na baadhi ya kazi, nimeitisha kikao cha mawaziri wote kesho ili tuangalie ni mkandarasi yupi anaweza kumudu hii kazi,” alisema Waziri Mkuu. “Nimebaini kuna tatizo kubwa la upatikanaji wa vifaa vya ujenzi kama kokoto, nondo, matofali na kikao cha kesho kitahusisha mawaziri, makatibu wakuu, viongozi wa mkoa na Jiji la Dodoma, wakandarasi wote ili tukubaliane kazi hii inaisha lini,” alisema.Akitoa mfano, alisema wajasiriamali wanaotengeneza matofali Dodoma wako wengi, lakini matofali yao yako chini ya kiwango, kwa hiyo wanatakiwa watu wa kutengeneza matofali mengi yenye uimara. “Tuna ujenzi wa wizara 24, tunataka matofali imara siyo yale ambayo ukilishika tu, mchanga unamomonyoka,” alisisitiza. Akisisitiza uharaka wa kazi hiyo, Waziri Mkuu alisema kazi hiyo ina malengo maalumu na inatakiwa ikamilike haraka sana.“Tarehe ya mwisho ya kukamilisha ujenzi iliyotolewa na Mheshimiwa Rais ilikuwa Desemba 31, mwaka huu lakini kuna sababu zimetajwa kukwamisha ujenzi huo zikiwemo mvua na uhaba wa kokoto,” alisema. Hata hivyo, Waziri Mkuu amesifu kazi nzuri iliyofanywa kwenye Ofisi ya Mwanasheria Mkuu, Utumishi, Ujenzi, Katiba na Sheria, Maji na Elimu. Kazi hizo zimefanywa na wakandarasi ambao ni Magereza, Suma JKT,"
3edc14fd83dd2a5a168cb887b108488e39d07676," NAIBU Waziri wa Maliasili na Utalii, Japhet Hasunga amesema utalii wa ndani utaimarika kwa kuanza kujenga misingi kwa wanafunzi waliopo shuleni hali itakayosaidia kuleta mapinduzi katika sekta ya utalii nchini.Amesema utalii unategemea zaidi watalii kutoka nje ya nchi ambao wakati mwingine hupungua na kusababisha kushuka kwa pato.Alisema inabidi ifike hatua nchi iwe na idadi kubwa ya watalii wa ndani hata ikitokea watalii kutoka nje wakapungua sekta ya utalii isiweze kuathirika.Alisema hayo wakati wa ziara ya kikazi ya kuhamasisha utalii wa ndani kwa wanafunzi wa shule za sekondari nchini ikilenga kuwajengea wanafunzi utamaduni kuhusu umuhimu wa kutenga muda na pesa kwa ajili ya kutembelea vivutio vya utalii vilivyopo nchini.Naibu Waziri Hasunga alitembelea shule za sekondari tatu kwa nyakati tofauti ikiwamo shule ya Isandula, Ihanda pamoja na Msankwi ambako alizungumza na wanafunzi pamoja na walimu kuhusu umuhimu wa utalii wa ndani.Alisema wazungu wanaokuja nchini kwa ajili ya kutembelea vivutio vya utalii siyo matajiri kama inavyodhaniwa isipokuwa walichofanikiwa ni kwamba wamekuwa na utamaduni wa kutenga muda na fedha kwa muda wa mwaka mzima kwa ajili ya kutalii Hasunga alisema wananchi walio wengi hawana utamaduni huo wa kutenga muda pamoja na fedha kwa ajili ya kutembelea vivutio vya utalii vilivyopo nchini.Aliagiza Bodi ya Taifa ya Utalii Tanzania (TTB) ianze utaratibu wa kutangaza vivutio vya utalii shuleni wanafunzi hao waanze kuhamasika.Alifafanua kuwa endapo uhamasishaji huo utabadili mtazamo, wanafunzi hao watakuwa mabalozi wakubwa wa mabadiliko juu ya utalii wa ndani na watahamasisha wazazi, walezi pamoja na jamii kwa ujumla kutembelea vivutio vya utalii vilivyopo nchini."
3efab5e77da8308ee9d10d8377599e04f4541b65," MAOFISA utumishi zaidi ya 56 wa umma wamesimamishiwa mishahara yao kwa kushindwa kutekeleza wajibu wao ikiwamo kutoa taarifa zisizo sahihi kupitia Mfumo wa Taarifa za Kiutumishi na Mishahara Serikalini (HCMIS).Naibu Waziri, Ofisi ya Rais, Menejimenti ya Utumishi wa Umma na Utawala Bora, Dk Mary Mwanjelwa ameagiza mishahara ya waajiri na maofisa utumishi watakaobainika kuwasilisha taarifa za kiutumishi zisizo sahihi kupitia HCMIS, itasimamishwa mara moja na Idara ya Usimamizi wa Rasilimaliwatu Serikalini, ili kuwakumbusha waajiri na maofisa hao kuhakikisha wanawasilisha taarifa sahihi na kwa wakati.Wakati akisema hayo, Mkurugenzi wa Idara ya Usimamizi wa Rasilimaliwatu Serikalini, Kamishna Msaidizi wa Polisi (ACP), Ibrahim Mahumi amethibitisha kuwa idara tayari imeshaanza kuchukua hatua kwa kuwasimamishia mishahara maofisa utumishi zaidi ya 56 walioshindwa kutekeleza wajibu wao.Mahumi alisema watumishi wengine zaidi ya 500 wenye dhamana ya kufanya kazi kwenye mfumo wamefikishwa kwenye vyombo vya kisheria kwa makosa mbalimbali yanayohusu kuchezea mfumo pamoja na baadhi ya waajiri waliohusika.Dk Mwanjelwa alikutana na watumishi wa Idara ya Usimamizi wa Rasilimaliwatu Serikalini mjini hapa kwa lengo la kuhimiza uwajibikaji na kufahamu vema majukumu ya idara hiyo.Ili kuimarisha nidhamu ya utendaji kazi, Dk Mwanjelwa amewataka watumishi wa idara hiyo kutosita hata mara moja kusimamisha mshahara wa mwajiri au ofisa utumishi yeyote atakayebainika kuwasilisha taarifa zenye udanganyifu na kuwataka kutozifanyia kazi na kuzirejesha mara moja kwa waajiri na maafisa hao.Dk Mwanjelwa ameainisha kuwa lawama nyingi zimekuwa zikielekezwa Ofisi ya Rais-Utumishi hata kosa linapokuwa kwa waajiri, hivyo amewataka waajiri wote nchini kuhakikisha wanatenda haki kwa kuwasilisha taarifa sahihi na kwa wakati ili zifanyiwe kazi.Amehoji kuwa inawezekanaje mtumishi wa umma kukatwa mshahara wake kwa madai ya kukopa kwenye taasisi ya kifedha wakati hajakopa na ni kwa nini mtumishi husika asiarifiwe na mwajiri au ofisa utumishi juu ya makato hayo. Alieleza kuwa kuna uwezekano wa baadhi ya waajiri na maofisa utumishi kushiriki katika mchezo mchafu wa kutumia mishahara ya watumishi kujinufaisha.Hivyo amesisitiza watakaobainika wachukuliwe hatua za kinidhamu, kisheria na kusimamishiwa mishahara yao pale inapobidi, lengo likiwa ni kurejesha nidhamu ya kazi na kuimarisha uwajibikaji katika utumishi wa umma.Amehuzunishwa na kitendo cha watumishi wa umma kudai malimbikizo ya mishahara ya muda mrefu wakati maofisa utumishi wanaowahudumia wapo, na amehoji uhalali wa uwepo wao wakati malalamiko mengi kuhusu malimbikizo ya mshahara yamekuwa yakiendelea kuwasilishwa kwa wingi Utumishi kwa kuchelewa, hivyo amewataka kuwajibika ipasavyo ili kupunguza malalamiko hayo.Naye Mkurugenzi wa Idara ya Usimamizi wa Rasilimaliwatu Serikalini, Ofisi Rais, Menejimenti ya Utumishi wa Umma na Utawala Bora, Kamishna Msaidizi wa Polisi (ACP) Ibrahim Mahumi alisema majukumu ya msingi ya idara hiyo ni kuimarisha uwajibikaji na ufanisi katika usimamizi wa rasilimaliwatu, kuratibu malipo ya mishahara ya watumishi wa umma kupitia HCMIS na kuhakikisha utumishi wa umma nchini unakuwa na watumishi wenye sifa stahiki."
3f21caf8ed997cfa7908f309bbc09978d7fa138f," Ibrahim akizungumza kwa furaha baada ya kupewa taarifa za kujishindia kitita cha milioni 10 alisema kwa furaha kuwa anamshukuru Mungu kwa kumuwezesha kuwa mshindi miongoni mwa Watanzania wengi wanaoshiriki kucheki namba zao kama zimeshinda kwa siku kupitia promosheni hii.“Kwa kweli nashindwa kuamini masikio yangu baada ya kupata taarifa hizi mpaka nasikia mwili wangu wote unatetemeka na habari hizi zimenifikia wakati najiandaa kuingia kwenye chumba cha mtihani. Fedha hizi zitanisaidia kutimiza ndoto yangu ya kusoma shahada ya pili haraka pindi nitakapomaliza masomo yangu hivi karibuni,” alisema Ibrahim.Aliishukuru kampuni ya Vodacom kwa kuandaa promosheni hii ambayo ina mwelekeo wa kubadilisha maisha ya wateja kutoka hali duni kwenda hali bora zaidi.Kwa upande wake Meneja Uhusiano wa Vodacom Tanzania Matina Nkurlu, alimpongeza Ibrahim kwa kujishindia kitita hicho na kuwahimiza wateja wote wanaotumia mtandao wa kuhakikisha wanaangalia iwapo namba zao zimeshinda kila siku."
3f991b7a289f5c96810a62e767d9e8e4a8506c89," JOPO la madaktari bingwa kutoka Hospitali ya Taifa Muhimbili (MNH), limejiridhisha na vipimo walivyomfanyia Mariam Rajab (25) wa Singida mwenye kidonda mgongoni kuwa anastahili kuanza matibabu katika Taasisi ya Saratani ya Ocean Road (ORCI).Mkuu wa Idara ya Upasuaji ambaye ni Daktari Bingwa wa Upasuaji hospitalini hapo, Ibrahim Mkoma amesema hayo alipokuwa akitoa taarifa kwa waandishi wa habari baada ya kumfanyia mgonjwa huyo vipimo mbalimbali tangu alipofikishwa hospitalini hapo Aprili 18, mwaka huu.Dk Mkoma amesema tangu afike hospitalini hapo Mariam alifanyiwa vipimo hivyo ambapo madaktari walijiridhisha na kile kinachomsumbua ndipo wakaruhusu aanze kupata matibabu ORCI.“Mariamu ataanza matibabu Ocean Road kuanzia kesho (leo). Huu ni muendelezo wa matibabu na baadaye atarudi Muhimbili ili tujue ugonjwa wake umefikia hatua gani,” amesema.Alisema kulingana na taratibu za maadili ya kazi yao, ugonjwa unaomsumbua Mariam ni siri ya daktari na mgonjwa mwenyewe.Alivitaja vipimo mbalimbali alivyofanyiwa Mariam kuwa ni vya damu, maabara ikiwa ni pamoja na kuchukua sehemu ya nyama yake kwa ajili ya kubaini ugonjwa, CT Scan ya kichwa na kifua.Kwa upande wake, Mariam aliishukuru serikali na MNH kwa ukarimu waliomuonesha na kuelezea matumaini yake ni kupona kabisa.Jumatano wiki iliyopita Waziri wa Afya, Maendeleo ya Jamii, Jinsia, Wazee na Watoto, Ummy Mwalimu kupitia ukurasa wake wa twitter aliandika kuwa amepata taarifa kuhusu tatizo linalomkabili binti huyo na tayari serikali imechukua hatua za awali za kumsafirisha kutoka Singida hadi Hospitali ya Taifa ya Muhimbili kwa matibabu.Kabla ya taarifa hiyo ya Waziri Ummy, Ofisa Habari wa MNH, Aminiel Aligaesha alituma taarifa kwenye mitandao ya kijamii ya kuomba mawasiliano ya binti huyo ambaye alituma mkanda mfupi wa video kuomba msaada wa kutibiwa kwa kuwa familia yake haina uwezo.Katika mkanda huo mfupi wa video, binti huyo alieleza kuwa anaishi mkoani Singida na familia yake haina uwezo wa kumtibu kwani ana kidonda kikubwa mgongoni mwake."
3fb4a05a1d41f82013c9b5bb2162253d7ddb8041," RAIS John Magufuli amemteua Dk Lutengano Mwakahesya kuwa Mwenyekiti wa Bodi ya Ushauri wa Wakala wa Uagizaji wa Mafuta kwa Pamoja (PBPA). Taarifa iliyotolewa na Katibu Mkuu Kiongozi, Balozi John Kijazi imeeleza kuwa uteuzi wa Dk Mwakahesya ulianza Novemba 21, mwaka huu.Utaratibu wa uagizaji mafuta kwa pamoja nchini ulianza mwaka 2011, ukisimamiwa na Wizara ya Nishati. Utaratibu huo umekuwa na mafanikio makubwa, hasa ikizingatiwa kuwa umejengwa katika misingi ya uwazi na ushirikishwaji.Nchi nyingi za Afrika zimekuwa zikifika nchini kujifunza utaratibu huo, na moja ya mafanikio ni kuingizwa nchini kwa mafuta yenye ubora. Mbali ya PBPA, taasisi zingine nchini nazo zimeanza kutekeleza manunuzi yao kwa kutumia utaratibu unaotumiwa na PBPA baada ya kujifunza kutoka PBPA.Mpango huo umewezesha kusimamiwa vizuri kwa Sheria ya Petroli Namba 21 ya mwaka 2015, ambayo imetoa adhabu kwa atayaingiza mafuta ambayo hayakidhi viwango vya ubora unaotakiwa kuadhibiwa. Aidha, Kanuni ya Uagizaji wa Mafuta kwa pamoja ya mwaka 2015, nayo imetoa adhabu juu ya kosa la kuingiza nchini mafuta yasiyokidhi viwango vya ubora."
3fd93c73799d370d5fdd697bf21bb51a46ffc60f," CHUO Kikuu cha Taaluma za Lugha za Kimataifa cha Shanghai (SISU) kilichopo Mashariki mwa China, kimeanzisha kozi ya shahada ya kwanza ya Kiswahili, ikiwa ni lugha pekee kutoka barani Afrika.Ndicho chuo cha kwanza katika ukanda huo kufundisha Kiswahili, hivyo kikifanya kiwe na masomo saba ya lugha za kigeni.Akizungumza katika kampasi kuu ya chuo hicho jijini Shanghai hivi karibuni, Mkuu wa Idara ya Kiswahili katika Shule Kuu ya Lugha za Asia na Afrika, Ma Jun ambaye alipikwa kukijua vyema Kiswahili katika Taasisi ya Taaluma ya Kiswahili (TATAKI) ya Chuo Kikuu cha Dar es Salaam kwa takribani mwaka mmoja na nusu, alisema Kiswahili kina umuhimu wa pekee ndiyo maana imeanzishwa kozi maalumu ya Kiswahili katika mwaka huu wa masomo.Alisema kozi hiyo ina wanafunzi kumi ambao wapo katika mwaka wa kwanza na kwamba wanatarajia kupokea wanafunzi wengi zaidi katika siku za usoni.“Wanafunzi tulionao wote ni raia wa China. Lengo ni kuwafanya wazijue lugha za kimataifa kwa ufasaha na kuweza kurahisisha mawasiliano na mtangamano. Tumeona Kiswahili kinakua kwa kasi, nasi tumeona tusipitwe. Mbali ya Kiswahili wanafunzi hawa wanasoma pia juu ya uchumi, diplomasia, siasa, habari, utamaduni, na Kiingereza.“Hawa wakihitimu baada ya miaka minne, tuna uhakika wataendelea kukuza Kiswahili katika sehemu nyingine hasa vyuoni. Usishangae kuona miaka michache ijayo Kiswahili kinapata umaarufu mkubwa hapa China,” alisema Ma anayezungumza na kuandika vizuri kwa lugha ya Kiswahili.Mbali ya Kiswahili lugha nyingine za kigeni zinazofundishwa SISU ni pamoja na Kiarabu, Ki-vietnam, Ki-Indonesia, Ki-Malay (Malaysia), Kikorea na Kihindi."
3ff07631c53fb574981f8a8566ad1df74e9b38fe," WAZIRI Mkuu, Kassim Majaliwa amezindua huduma za viza na vibali vya ukaazi vya kielektroniki na kuwataka watu wote watakaopewa vibali hivyo, kutii sheria kwa kufanya shughuli ambazo wameelekezwa kwa mujibu wa vibali vyao na si vinginevyo.Amesema utoaji wa huduma hizo ni miongoni mwa jitihada za serikali katika kuvutia uwekezaji, hususan katika sekta ya viwanda. Waziri Mkuu aliyasema hayo jana wakati akizindua huduma za viza na vibali vya ukaazi vya kielektroniki katika Kituo cha Mikutano cha Kimataifa cha Julius Nyerere jijini Dar es Salaam.Alisema kwamba hatua hiyo itasaidia kuondoa urasimu na ucheleweshwaji wa huduma na kuimarisha ulinzi na usalama wa nchi. Kwamba pia itarahisisha upatikanaji wa vibali hivyo kwa raia wa kigeni na kuchochea kasi ya maendeleo ya kiuchumi. Alisema Idara ya Uhamiaji inatarajia kuanza kutoa huduma tajwa kwa raia wa kigeni muda wowote kuanzia sasa.Alisema kwa kupitia huduma hiyo, raia wa kigeni wataweza kuomba vibali hivyo kwa njia ya kielektroniki wakati wowote na mahali popote walipo. Waziri Mkuu alisema watakaopewa vibali, wanatakiwa kufanya shughuli zao kwa mujibu wa vibali vyao, kwa sababu kufanya shughuli tofauti na ilivyoainishwa kwenye kibali ni kosa kwa mujibu wa Sheria na Kanuni za Uhamiaji.Alisema matumizi ya mtandao katika utoaji wa huduma za viza na vibali vya ukaazi ni hatua ya mfano, kwani inakwenda sambamba na mabadiliko ya sayansi na teknolojia na sera ya serikali ya matumizi ya Tehama katika shughuli za serikali (e-government).Alisema serikali inatarajia kuwa matumizi ya mifumo hiyo, itaongeza ukusanyaji wa maduhuli ya serikali kwa kuwa mteja ataweza kulipia huduma hizo mwenyewe moja kwa moja pasipo kupitia kwa mawakala au mtu yeyote. “Natoa mwito kwa maofisa, askari pamoja na watumishi wote wa Idara ya Uhamiaji kuhakikisha kuwa mifumo hiyo inatunzwa pamoja na kuendeleza miundombinu yote ya kiutendaji.”"
406e2d7535778e94393ce2e5d838c09362780035," KOCHA wa Yanga Mwinyi Zahera amesema licha ya timu yake kupata ushindi wa mabao 2-1 dhidi ya Tanzania Prisons juzi, haikucheza vizuri kama alivyotaka. Mchezo huo wa Ligi Kuu soka Tanzania Bara ulichezwa kwenye uwanja wa Uhuru Dar es Salaam na kuwafanya Yanga kuendelea kujiimarisha kileleni kwa pointi 80.Akizungumza na waandishi wa habari baada ya mchezo huo Zahera alisema mpango ilikuwa ni kucheza mpira wa kasi na kushambulia lakini kipindi cha kwanza baadhi walikuwa wakitembea kuonekana kuwadharau wapinzani.“Tunashukuru kwamba tumeshinda ila leo (juzi) wachezaji walicheza ovyo, ukimwangalia Ibrahim Ajibu, Papy Tshishimbi na Feisal Salum kuna muda walikuwa wanacheza mpira katikati tu, badala ya kupeleka mipira mbele na kushambulia,”alisema.Alisema alitaka wachezaji wacheze kama ilivyokuwa kipindi cha pili ambapo walijitahidi kushambulia na kupata bao zuri la pili lililofungwa na mshambuliaji Haritier Makambo baada ya la kwanza kufungwa kipindi cha kwanza na Tshishimbi lililotokana na mpira wa adhabu.Kocha huyo alisema huenda kucheza kwa kutembea ni kwasababu waliamini wanacheza na timu isiyokuwa na nguvu wakijua watashinda tofauti na ilivyokuwa kwa Azam ambapo waliiheshimu na kucheza mpira wa kasi. Kauli hiyo, ilimkera Kocha wa Tanzania Prisons Adolf Rishard na kusema kuwa Zahera ndio maana anafungwa nje ya uwanja na Simba kwasababu ya kutozipa timu nyingine uzito na kuongeza kuwa anachukulia mpira kwa kitu kingine na kwamba sivyo ulivyo.“Mpira hauko hivyo kama anavyosema kocha wa Yanga kwa kweli amenikera, sisi tunaweza kumfunga yeyote awe Azam, Simba au Yanga, muhimu ni pointi tatu na magoli,”alisema. Rishard alisema kikosi chake kimecheza vizuri na kutengeneza nafasi nane ila kimeshindwa kuzitumia tofauti na wapinzani wao waliopata nafasi mbili za kuzitumia."
40aa2348315c7f16368b4f6a53455fe9be5af037," MSANII wa muziki wa kizazi kipya, Abdulaziz Chande, ‘Dogo Janja’ hajawahi kumpa talaka mke wake Irene Uwoya.Dogo Janja amefunguka hayo juzi kuhusu mahusiano yake na mkewe baada ya kuzagaa taarifa kwenye mitandao ya kijamii kwamba wawili hao waliofunga ndoa mwishoni mwa mwaka jana, wameachana.Akizungumza juzi, Dogo Janja alisema hajawahi kuandika talaka kuachana na mke wake ila hizo ni taarifa za watu wanaotaka kuharibu mahusiano yao. “Irene Uwoya ni mke wangu wa ndoa na siwezi kuandika talaka ila taarifa zinazoendelea kuzagaa kwenye mitandao ya kijamii ni za baadhi ya watu wachache wasiotutakia ndoa yetu iendelee kudumu,” alisema Dogo Janja.Hata hivyo maisha wanayoishi wawili hao hayafanani kama ni ya mke na mume, na mara nyingi kila mmoja amekuwa akifanya mambo yake mwenyewe tofauti na ilivyokuwa awali kwamba walikuwa wakiongozana kila mahali.Juzi Irene ameadhimisha kumbukumbu ya siku ya kuzaliwa ambapo alikula chakula cha mchana na watu wenye uhitaji maalum kabla ya kwenda Zanzibar na watu 36 aliowagharamia malazi na chakula, katika hafla zote hizo Dogo Janja hakuwepo.Aidha, Irene amewahi kukana kwamba hakuwahi kubadilisha dini na kuwa Muislam sababu ya ndoa, jambo linaloshangaza kwani mwanzo ilidaiwa amabeadili dini na jina lake ni Sheila."
40e0e34c64479a19963ba2b3a4ca66ad2fce2a0d," Sambamba na hilo imebuni mpango mpya ujulikanao kama ‘innovative retail model’ utakaosaidia kuboresha mawasiliano kwa wateja na uratibu wa matawi katika maeneo ya kazi.Meneja Mwandamizi wa benki hiyo tawi la kwanza kufunguliwa nchini mwaka 1997, Nancy Huggin, alisema ustawi wa benki hiyo unatokana pia na ushirikiano wao na jamii.Alisema sasa wamejikita katika mpango huo wa kibunifu, kusaidia kuboresha mawasiliano kwa wateja. Sherehe za maadhimisho hayo zilifanyika Ijumaa iliyopita jijini Dar es Salaam na kuwashirikisha wafanyakazi wa benki hiyo pamoja na wateja nchi nzima.Exim ina matawi 27 ndani na nje ya nchi. Mkuu wa Idara ya Uendeshaji na mmoja wa wafanyakazi wa muda mrefu wa benki hiyo, Eugene Masawe alisema benki ya Exim imekuwa na mpango kazi madhubuti wa ‘upanuzi na ugunduzi’ tangu kuanzishwa kwake kama benki ya Kitanzania.Alisema mali zake kwa jumla zimevuka Sh trilioni moja ilipofika Juni mwaka 2013 na kwamba lengo ni kuboresha zaidi huduma kwa ustawi wa jamii na kuifanya kuwa benki bora kuliko zote nchini na nje.Alisema wakati faida ghafi ya benki ikikua kwa asilimia 80 (Sh bilioni 9.6), pato la jumla litokanalo na riba limekua kwa asilimia 36 (Sh bilioni 14.3) na pato kupitia biashara ya fedha za kigeni, liliongezeka kwa asilimia 33 kuanzia mwaka jana na kwamba hivyo ni viashiria thabiti kwamba benki hiyo itafikia malengo katika miaka michache ijayo.Kwa upande wake, Kaimu Ofisa wa Fedha Mkuu wa Exim, Issa Hamisi, alisema, “kipaumbele chetu kikubwa kinabaki kuendelea kuimarisha nafasi yetu katika soko na kuboresha ufikiwaji wa matakwa ya mteja kupitia utendaji ulio na ufanisi.”"
4139d0cd9dd188d32c4bd09f1f615c9f8f074a78," WAKULIMA waliojiunga na Mfuko wa Taifa wa Bima ya Afya (NHIF), kupitia mpango wa Ushirika Afya wamepongeza mpango huo na kueleza wanavyonufaika na huduma za matibabu kwa kuchangia Sh 76,800 mwaka.Wakizungumza kwa nyakati tofauti na HabariLeo, wamesema kuwa kwa sasa wana uwezo wa kupanga mipango ya maendeleo yao kutokana na kuwa na uhakika wa kupata huduma za matibabu wakati wowote.“Tunapata huduma kwa kutumia kadi zetu za matibabu bila kulipa fedha yoyote zaidi ya kuchangia 76,800 kwa mwaka, ambayo haiwezi kulingana na gharama kubwa za matibabu endapo nitalipa kwa fedha taslimu kila ninapougua,” alisema Nyanda Nkwabi wa kijiji cha Olowa wilayani Kahama. Alisema tangu mpango huo uzinduliwe rasmi na Wairi Mkuu Kasim Majaliwa mwaka jana umekuwa na manufaa kwa familia nyingi ambazo zimejiunga.Mkazi mwingine wa wilayani Newala Mkoa wa Mtwara, Elias Silima alieleza namna alivyoshuhudia wakulima waliojiunga na mfuko wakinufaika na huduma. Kwa gharama hizo kwa mwaka ni sawa na mkulima kuuza jogoo wake watano na hivyo kupata tiba kwa mwaka mzima. Bei ya jogoo mmoja wa kienyeji anathamani ya shilingi kati ya elfu 15 na elfu 20.Kwa upande wa wananchi Mkoani Simiyu, wamepongeza jitihada kubwa zinazofanywa na mfuko katika kuhakikisha wanawafikia wananchi katika ngazi zote hata huko waliko vijijini. “Kwa hatua ya kutufikia hata sisi huku vijijini tunapongeza hatua hii na tunaona hata tunapokwenda kwenye vituo tunapata huduma zote,” alisema Mayunga Ngasa mkazi wa Bariadi. Akizungumzia mpango wa kuwafikia wananchi katika maeneo yao, Meneja Uhusiano wa mfuko, Angela Mziray alisema kuwa mfuko umejipanga kufika katika maeneo yote na tayari kampeni inaendelea katika mikoa mbalimbali."
419f3484c1d4d86a847a90dd8b750219233fc02e," BAADA ya Rais John Magufuli kutajwa hivi karibuni na Jarida la Mtandaoni la Africa54, kushika nafasi ya pili kati ya marais bora watano Afrika mwaka 2018 kutokana na utendaji kazi wake, Mtandao wa answersafrica.com, nao umemtaja Magufuli kuongoza miongoni mwa marais wasomi zaidi Afrika.Kabla ya kumtaja Rais Magufuli kushika nafasi ya kwanza, kati ya marais hao wasomi kwa ubobezi wake kwenye Sayansi ya Kemia, mtandao huo ulianza kwa kumnukuu Mwanafalsafa nguli Plato, anayeamini kuwa akili na elimu ni mambo muhimu katika uongozi bora. Kwa mujibu wa answersafrica. com, Plato anaamini kuwa kiongozi msomi ana nafasi ya kufanya vizuri zaidi katika uongozi wake, ikilinganishwa na yule ambaye hana elimu.Mtandao huo unaeleza kuwa japo nchi nyingi za Afrika, zinahesabika kuwa hazijaendelea pamoja na kuwa na kiwango cha elimu ya wastani, lakini dunia imeshuhudia viongozi wasomi zaidi duniani wanatoka Afrika. Kutokana na Bara hilo kuwa na orodha ndefu ya marais wasomi katika nyakati tofauti, katika matokeo ya utafiti wao hivi punde, umemtaja Rais Magufuli kuwa ndiye Rais anayeongoza miongoni mwa marais wasomi zaidi Afrika kwa sasa.Answersafrica.com unasema kuwa mara baada kuingia madarakani mwaka 2015, Rais Magufuli alipewa jina la utani la ‘Tingatinga’ kutokana na utendaji kazi wake, ulioleta mabadiliko muhimu katika sekta mbalimbali, ikiwemo sekta ya nishati. Kwa mujibu wa mtandao huo, usomi wa Rais Magufuli unatokana na ukweli kwamba ana elimu ya Shahada ya kwanza ya Sayansi ya Kemia, Shahada ya Uzamili ya Sayansi ya Kemia na Shahada ya Uzamivu ya Sayansi ya Kemia, zote kutoka Chuo Kikuu cha Dar es Salaam.Marais wengine wanaomfuatia Rais Magufuli kielimu, kwa mujibu wa mtandao huo, ni Mfalme Mohammed VI wa Morocco mwenye Shahada ya Sheria kutoka Chuo Kikuu cha Mohammed V huko Agdal, Shahada ya Uzamivu wa Sheria kutoka Chuo Kikuu cha Nice Sophia Antipolis Ufaransa na Diploma ya Sheria ya Umma na Elimu ya Cheti ya Sayansi ya Jamii. Baada ya Mfalme Mohammed VI wa Morocco, anayeshika nafasi ya tatu kwa elimu ni Rais Peter Mutharika wa Malawi.Mtandao huo umemtaja Mutharika kuwa na elimu ya Shahada ya Sheria kutoka Chuo Kikuu cha London, Shahada ya Uzamili wa Sheria kutoka Chuo Kikuu cha Yale na Shahada ya Uzamivu wa Sayansi ya Sheria kutoka Chuo Kikuu cha Yale. Kwa mujibu wa answersafrica. com, Rais anayefuatia kielimu ni Alassane Ouattara wa Ivory Coast mwenye Shahada ya Sayansi kutoka Chuo Kikuu cha Drexel huko Philadelphia, Shahada ya Uzamili ya Uchumi kutoka Chuo Kikuu cha Pennslyvania na Shahada ya Uzamivu ya Uchumi kutoka Chuo Kikuu cha Pennslyvania.Anayeshika nafasi ya tano kielimu ni Rais Mulatu Teshome wa Ethiopia mwenye Shahada ya Falsafa ya Uchumi wa Siasa kutoka Chuo Kikuu cha Peking nchini China, Shahada ya Uzamili ya Sheria na Diplomasia kutoka Shule ya Sheria na Diplomasia ya Chuo Kikuu cha Tufts na Shahada ya Uzamivu ya Sheria za Kimataifa kutoka Chuo Kikuu cha Peking. Mtandao huo umemtaja Rais Ameenah Gurib wa Mauritius, kushika nafasi ya sita kielimu kwa kuwa na Shahada ya Sayansi (Kemia) kutoka Chuo Kikuu cha Surrey na Shahada ya Uzamivu ya Kemia hai (Organic Chemistry) kutoka Chuo Kikuu cha Exeter Uingereza.Rais mwingine aliyetajwa kuwa na elimu kubwa na anayeshika nafasi ya saba Afrika ni Ibrahim Keita wa Mali, ambaye ameelezwa kuwa na Shahada tatu ambazo ni Shahada za Siasa ya Uhusiano ya Kimataifa, Historia na Sayansi ya Jamii na Shahada ya Sayansi ya Jamii na Mahusiano ya Kimataifa. Kwa mujibu wa Mtandao huo, Rais Faure Gnassingbe wa Togo mwenye Shahada ya Usimamizi wa Fedha kutoka Chuo Kikuu cha Sorbonne Ufaransa na Shahada ya Uzamili ya Utawala wa Biashara kutoka Chuo Kikuu cha George Washington Marekani, anashika nafasi ya nane kielimu.Rais wa Liberia, George Weah anashika nafasi ya tisa na ana Shahada ya Usimamizi wa Michezo kutoka Chuo Kikuu cha Parkwood Uingereza, Shahada ya Utawala wa Biashara kutoka Chuo Kikuu cha Devry Miami na Shahada ya Uzamili ya Utawala kutoka Shule ya Utawala ya Keller. Mtandao huo umemtaja Rais anayeshika nafasi ya kumi kielimu Afrika ni Hage Geingob wa Namibia, mwenye Shahada ya Sanaa kutoka Chuo Kikuu cha Fordham Marekani na Shahada ya Uzamili ya Mahusiano ya Kimataifa nchini Marekani."
420d57cb8b69cb097e553a18b2ae5496b90fe177," JUMLA ya nyumba 100 za makazi ya askari zimeanza kujengwa mkoani Dodoma, ikiwa ni mpango wa serikali kukabiliana na changamoto za makazi ya askari polisi watakaohamia hivi karibuni baada ya serikali kuanza kutekeleza agizo la kuhamishia makao makuu ya nchi mkoani humo.Hayo yalibainishwa na Naibu Waziri wa Mambo ya Ndani ya Nchi, Hamad Masauni (pichani) wakati wa ziara ya Kamati ya Kudumu ya Bunge ya Mambo ya Nje Ulinzi na Usalama kutembelea eneo la Medeli Mashariki ambako awamu ya kwanza ya mradi huo ukihusisha nyumba 30, ujenzi wa shule ya awali, ujenzi wa kantini, ujenzi wa viwanja vya michezo tayari imeshaanza“Ujenzi wa nyumba hizi unakwenda sambamba na ujenzi wa nyumba kama hizi katika maeneo mbalimbali nchini ili kuhakikisha askari wanaishi sehemu safi,”alisema.Alibainisha kuwa lengo la serikali ni kuhakikisha ujenzi wa nyumba kama hizo kote nchini unafanyika kwa gharama nafuu na kutumia wataalamu wa ujenzi waliopo serikalini na katika Jeshi la Polisi.“Mradi huu utakua na awamu tatu ambapo Aprili, mwaka jana, awamu ya kwanza ilianza na kutarajiwa kukamilika Aprili, mwaka huu, huku awamu zilizobakia zikitarajiwa kukamilika mwisho wa mwaka huu na hadi kufikia mwaka kesho katikati awamu zote zitakua zimekamilika,” aliongeza Masauni.Mwenyekiti wa Kamati ya Kudumu ya Bunge ya Mambo ya Nje Ulinzi na Usalama, Mussa Azan ‘Zungu’ amewapongeza viongozi wa wizara na Jeshi la Polisi kwa mradi huo huku akishauri miradi mingine wajenge maghorofa ili kuweza kuitumia ardhi waipatayo kwa matumizi mengine sambamba na ujenzi wa makazi ya askari.“Nawapongeza kwa kutumia mapato yenu wenyewe ya ndani kuanzisha miradi mikubwa kama hii na sisi wajumbe wa kamati tumeridhishwa na hatua hizi za kukabiliana na makazi ya wapiganaji wetu wanaotulinda usiku na mchana na nchi yetu kuendelea kuwa na amani,” amesema.Jumla ya gharama ya mradi huo wa nyumba 100 za makazi ya askari polisi ni Sh bilioni 300.5 zinazotokana na Mfuko wa Tuzo na tozo ikiwemo malipo ya huduma mbalimbali zinazotolewa na askari polisi na faini zinazotozwa na askari kwenye makosa mbalimbali."
425fa2c3e26db62deeade6a465c14fe6ba7a5769,"['Dirisha la uhamisho linakaribi lakini bado kuna uhamisho mkubwa unaotarajiwa kufanyika.', 'Kwa baadhi imekuwa kama kizungumkuti. Atakwenda? au Atasalia? Ni maswali yatakayojibiwa kadri muda unavyosogea na kuwadia kufungwa kwa dirisha la uhamisho kwa klabu za England 17:00 BST siku ya Alhamisi Agosti 8.', 'Haya ndio baadhi ya masuala makuu ambayo yangali kutatuliwa...', 'Bale ataishia wapi?', 'Atakwenda wapi? Atagharimu fedha kiasi gani? Ni kwanini Real Madrid ina hamu ya kumuondoa?', 'Haya ndio maswali ambayo yatabaini mustakabali wa Bale, mchezaji huyo wa kimataifa wa Wales huko Uhispania wakati muda unayoyoma wa dirisha la uhamisho kuwa wazi.', 'Winga huyo wa Real Madrid aliyesajiliwa kwa rekodi wakati huo ya kitita cha £85m alipotoka Tottenham Septemba 2013. Ameshinda katika La Liga na mataji manne ya ubingwa Ulaya.', 'Mkufunzi wa Real Zinedine Zidane wiki hii amesema Bale ana  ""anakaribia kuhamia klabu nyengine "" na kufichua kuwa mchezaji huyo alikataa kucheza kama mchezaji wa akiba katika mechi ya Jumapili ya kabla ya kuanza msimu dhidi ya Bayern Munich huko Houston. Bale alicheza na kufunga katika mechi ya urafiki dhidi ya Arsenal lakini Zidane ameongeza kuwa, licha ya kushiriki mechi hiyo, \'hakuna kilichobadilika\'.', 'Kwa mujibu wa ripoti, klabu ya katika ligi kuu ya Uchina Beijing Guoan inataka kumsajili Bale na Paris St-Germain imejadiliana kuhusu uwezekano wa kufanya mageuzi na mchezaji wa kiungo cha mbele wa Brazil Neymar. Inadhaniwa kwamba hamu ya  Manchester United kumsajili imepoa.', 'Lukaku anaelekea Italia?', 'Mshambuliaji wa Manchester United Romelu Lukaku amehusishwa pakubwa na uhamisho kwenda Inter Milan msimu mzima wa joto  lakini makubaliano yaliofikiwa....mpaka sasa.', 'Pendekezo la £53.9m la Inter lilikataliwa na United Jumamosi muda mfupi baada ya klabu hizo mbili kukabiliana katika mechi ya kabla ya kuanza msimu.', 'Aliyekuwa mkufunzi wa Chelsea, Antonio Conte tayari alikuwa amekiri kuwa Lukaku ni mchezaji \'anayependa\' na kusisitiza baada ya kushindwa katika mechi ya Jumamosi kwamba anahisi Lukaku anaweza  ""kukiimarisha kikosi"".', 'Mchezaji huyo wa miaka 26 alikosa mechi zote za utalii za United nchini Australia kutokana na majeraha kabla ya kukosa mechi ya Jumamosi huko Singapore.', 'United alimsajili Lukaku kwa pauni £75m kutoka Everton miaka miwili iliyopita na kuhisi kuwa pendekezo la Inter lipo chini ya thamani waliomuekea mchambuliaji huyo.', 'Mmoja ndani, mmoja nje ya Spurs?', 'Mchezaji mwingine aliyegonga vichwa vya habari msimu huu w ajoto ni beki wa Tottenham Danny Rose.', 'Mchezaji huyo wa miaka 28 alikiri mnamo Juni kwamba hana hakika ya mustakabali wake na aliruhusiwa kusalia England kutafuta kalbu zitakazovutiwa naye wakati timu ya kwanza ilipoelekea katika ziara Asia.', 'Juventus imehusishwa kutaka kumsajili  Rose, wakatia taarifa nyingine zikiashiria kuwa Tottenham itamuwania mlinzi wa Fulham Ryan Sessegnon  iwapo beki huyo wa kushoto ataondoka.', 'Sessegnon, ambaye anapokea matibabu kwa sasa ya jeraha la msuli wa hamstring amesalia na mwaka mmoja katika mkataba wake huko Craven Cottage.', 'Liverpool, Paris St-Germain, Juventus na Borussia Dortmund zote zimehusishwa na kumsajili mchezaji hyo chipukizi wa miaka 19.', 'Je Palace itaendelea kumzuia Zaha?', 'Winga wa Crystal Palace, Wilfried Zaha amesema anataka kuondoka katika klabu hiyo msimu huu wa joto na kupendelea uhamisho kwenda Arsenal.', 'Mchezaji huyo wa kimatiafa wa  Ivory Coast ataacha pengo kubwa huko Palace, ambayo tayari imempoteza beki mahiri Aaron Wan-Bissaka kwa thamani ya  £50m kwenda Manchester United.', 'Arsenal imewasilisha ombi la ufunguzi la thamani ya £40m mapema mwezi huu lakini Palace inavutiwana maombi ya thamani inayokaribia £80m kwa Zaha,  aliyesaini mkataba mpya msimu uliopita wa joto . Tangu hapo bosi wa rsenal Unai emery amsema klabu hiyoingali inajaribu kusajili, ""wachezaji wakubwana wenye gharama"".', 'Hatahivyo huenda wakakabiliwa na uhindani. Ripoti za hivi karibuni  zinaashiria Bayern Munich imeibuka na kuwashangaza wengi baada ya kushindwa kumsajili Leroy Sane wa Manchester City na Bale wa Real Madrid. ', 'Maguire anahama?', 'Mlinzi wa Leicester Harry Maguire  amehusishwa kwenda Manchester United kwa msimu mzima wa joto, lakini Leicester, haina nia ya kumuuza.', 'United ilijitoa kwenye mazungumzo mwak ajana baada ya kuhisi thamani aliyowekewa mchezaji huyo wa miaka 26 ilipita kiasi lakini ilirudi kuwasilisha ombi jingine kwa thamani kama hiyo mapema mwezi huu.', 'Mlinzi huyo wa timu ya taifa ya England ameleeza hamu yake kutaka kucheza katika kiwango cha juu lakini Leicester inaamini ana thamani zaidi ya £70m, huku meneja  Brendan Rodgers akisema tthamani yao haijafikiwa.', 'Baadhi ya taarifa  sasa zinaashiria mkataba wa £80m umefikiwa lakini je Maguire atajiunga na United kabla ya msimu wa joto  na je kuna nfasi nyingine zozote?', 'Kuna na suala dogo la Paul Pogba.', ""Mchezaji huyo wa kiungo cha kati wa Manchester United ameng'ang'ana  kufikia kiwango alichokuweko katika klabu ya Juventus na amehusishwa na uhamisho nje ya England msimu huu."", 'Kumekuwa na uvumi kwamba mustakabali wa Pogba huko Old Trafford baada ya kutaja ""changamoto mpya"" mnamo Juni, wakati ajenti wake amesema raia huyo wa Ufaransa  anataka kuondoka.', 'Mnamo Julai, meneja wa United Ole Gunnar Solskjaer amesema Pogba hajawahi ""kuwa tatizo"" na kudai kuna ""ajenda"" didi ya mchezaji huyo.', 'Wakati huo huo, mahasimu wa mji Manchester City inatarajia winga wa Ujerumani Sane atasalia katika klabu hiyo licha ya hamu ya Bayern kutaka kumsajili .', 'Guardiola amesema waajiri wake wa zamani wamekuwa wakijadili kuhusu azma yao kwa muda mrefu lakini amewaambia waandishi habari wiki iliyopita hakuzungumzana yoyote kutoka klabu hiyo ya Ujerumani kuhusu uwezekano wa kufikiwa makubaliano.', 'Kwengineko mchezaji wa kiungo cha kati wa Arsenal Mesut Ozil hatojiunga na klabu ya Uturuki Fenerbahce, baada ya klabu hiyo kusema haiwezekani kwa mtazamo wa kiuchumi  kumsajili mchezaji huyo.', 'Mwezi Januari Emery amesema ""hafikirii"" kuhusu Ozil kuondoka, lakini anataka mchezaji huyo awe na msimamo.']"
4266cd82b4012f07076553cbc7637904c4434738," TIMU ya Taifa ya Soka ya Wanawake chini ya umri wa miaka 17, jana imeifunga Burundi kwa bao 1-0 katika mchezo wa marudiano wa kufuzu Kombe la Dunia 2020 nchini India, uliochezwa Bujumbura katika Uwanja wa Intwari, (zamani Prince Louis Rwagasore).Bao pekee katika mchezo huo lilifungwa na Protasia Mbunda na kuifanya Tanzania kufuzu hatua inayofuata baada ya mchezo wa awali kushinda kwa mabao 5-1 jijini Dar es Salaam.Kwa ushindi huo Tanzania itakutana ama na Uganda au Ethiopia ambazo zinakutana leo baada ya Uganda kushinda 2-0 kwao.Akizungumza baada ya mchezo huo kocha Bakari Shime aliwapongeza wachezaji wake kwa kufuata kile alichowafundisha na kuwaelekeza wakati wa mchezo na kusema safari ndio kwanza imeanza.“Nilijua mchezo dhidi ya Burundi utakuwa na ushindani, kwani tunafahamiana vizuri, hivyo nilijiandaa kuhakikisha tunaendeleza rekodi ya kuwafunga ili tufuzu, nashukuru Mungu hilo limefanikiwa sasa ni kujiandaa na mchezo unaokuja,” amesema Shime.Nahodha wa timu hiyo, Irene Kisisa amewashukuru wachezaji wenzake kwa kucheza kufa kupona na kupata ushindi ugenini."
42748c8819059ab2e3e4a11e49b4904d18f6dde7," KAMPUNI ya Magazeti ya Serikali (TSN) imeingiza mtambo mpya wa uchapaji wa kibiashara, utakaotoa huduma za uchapaji wa vitu mbalimbali, ikiwamo vitabu, majarida na utengenezaji wa mabango.Aidha, katika mwaka wa fedha 2019/20, kampuni itaimarisha usimamizi na ukusanyaji wa mapato na kuimarisha utendaji kazi wa rasilimaliwatu kwa kuwapatia mafunzo ya muda mfupi na mrefu. Waziri wa Habari, Utamaduni, Sanaa na Michezo, Dk Harrison Mwakyembe alitoa taarifa hiyo jana bungeni wakati akiwasilisha bungeni Makadirio ya Mapato na Matumizi ya Fedha kwa Mwaka 2019/20.Katika hotuba ambayo waziri ameomba Bunge liidhinishie wizara yake Sh bilioni 30.8, alisema mtambo huo uliowasili, uzinduzi wake utafanyika kabla ya Juni, mwaka huu. “Kazi ya kukarabati jengo ambalo utafungwa ipo kwenye hatua za mwisho,” alisema na kutaja huduma nyingine za uchapaji zitakazofanywa ni pamoja na vipeperushi, shajala, kalenda na taarifa.Mwakyembe ambaye alikuwa akizungumzia utekelezaji wa majukumu ya wizara kwa mwaka 2018/19, alisema TSN imeendelea kutumia soko la Afrika Mashariki, kuuza bidhaa zake nje, ikiwamo magazeti ya HabariLeo na Daily News kuuzwa Kenya na Rwanda. Alisema wakati kampuni imeendelea kuendesha Majukwaa ya Fursa za Kibiashara na Uwekezaji katika mikoa mbalimbali, yanafanyika mawasiliano na baadhi ya balozi za nje ya pamoja na wadau mbalimbali kwa ajili ya kuendesha majukwaa hayo nje ya nchi.Alifafanua kuwa katika majukwaa husika, TSN hutumia magazeti na vyombo vyake vya kidijiti kuhabarisha na kuhamasisha wananchi na wawekezaji kutumia fursa za biashara na uwekezaji zilizopo na kupanua biashara ya kampuni. Alisema kampuni inaendelea kujiimarisha kukabili ushindani, unaotokana na maendeleo ya teknolojia katika sekta ya uchapaji.Akizungumzia mpango wa bajeti kwa mwaka wa fedha 2019/20, Waziri Mwakyembe alisema licha ya kuanza uchapaji wa kibiashara na kuimarisha utendaji kazi wa rasilimali watu, pia TSN itaimarisha usimamizi na ukusanyaji wa mapato na kuimarisha ubora wa bidhaa na huduma. Wakati huo huo, Waziri Mwakyembe alisema Shirika la Utangazaji Tanzania (TBC), limeanza maandalizi ya ujenzi wa Makao Makuu yake mkoani Dodoma na kwamba michoro imekamilika.Majukumu yaliyopangwa kutekelezwa katika mwaka wa fedha ujao ni kuboresha studio za redio na televisheni kwa kufunga vifaa vya kisasa na kununua mitambo na vifaa vya utangazaji kwa ajili ya matangazo mubashara. Ilielezwa kwamba kutokana na uwekezaji mkubwa unaofanyika kupitia bajeti ya maendeleo, TBC imeendelea kupanua usikivu wa redio mwaka hadi mwaka. Hadi Machi, mwaka huu, wilaya 102 sawa na asilimia 63 zimefikiwa. Pia shirika linashirikiana pia na wadau kuendelea kuimarisha Chaneli ya Utalii ya Safari kwa kununua vifaa na mitambo."
429b3c1cc70b8987fbb65cc64ddbb2ac4af2e413," MWANAFUNZI Mtanzania Allen Buberwa (22) aliyekuwa akisoma chuo nchini Marekani, ameripotiwa kufa maji katika mto Buffalo uliopo Pruitt Jimbo la Arkansas.Taarifa za Serikali ya Jimbo la Arkansas, imethibitisha tukio hilo na kueleza kuwa Buberwa aliyekuwa akisoma Chuo cha North Arkansas katika Mji wa Newton, alifikwa na umauti Jumatatu jioni wiki hii baada ya kuzama kwenye kina kirefu cha mto huo. Taarifa hiyo ya serikali imefafanua kuwa Buberwa, alikuwa akiogelea katika eneo maarufu la kuogelea kabla ya kuzama katika kina kirefu na kufa.Wazamiaji waliupata mwili wa Buberwa Jumatatu hiyo saa tano usiku (kwa muda wa Marekani). Alikuwa katika programu ya wanafunzi wa Kimataifa katika chuo hicho. Mamlaka zilipewa taarifa ya tukio hilo saa 12 jioni (kwa saa za Marekani) wakati Buberwa na watu wengine watatu walipoonekana wakijaribu kuogelea katika mto huo kuelekea katika eneo jingine la mto.Taarifa ya serikali inasema Buberwa alionekana kuogelea kwa tabu na alifika eneo lenye kina kirefu na alipozama ndani ya maji, hakuibuka tena. “Waogeleaji wenzake hawakufanikiwa kumuokoa,” ilieleza taarifa hiyo. Kwa mujibu wa taarifa ya Serikali ya Newton iliyotolewa na kiongozi wa eneo hilo, Glenn Wheeler, maofisa wa serikali walielezwa na mashuhuda kuwa Buberwa aliteleza na kutumbukia katika mto huo kwenye eneo la kina kirefu na mtu mmoja alipiga mbizi kumuokoa, lakini wote walionekana kuhangaika kujiokoa.“Hata hivyo, mashuhuda wametueleza kuwa watu wawili walizamia kwenye maji na kufanikiwa kumuokoa yule mti alutejitupa ili kumuokoa Buberwa na Buberwa alipotelea majini na mwili wake uliibuliwa saa tano baada ya kuzama,” alisema Wheeler katika taraifa yake.“Tukio hili ni baya na la kuhuzunisha, tunaiombea familia yake na marafiki,” alisema Wheeler na kuongeza kuwa, tukio hilo limekatisha ndoto ya kijana huyo mdogo aliyekuwa akisoma katika Chuo cha North Arkansas karibu na Harrison. Mwakilishi wa chuo alichokuwa akisoma mwanafunzi huyo alikuwa eneo la tukio kushiriki kumtafuta na alikuwa akiwasiliana na familia ya Buberwa iliyopo nchini Marekani na Tanzania.Wheeler alisema waokoaji kutoka Ofisi ya Newton, Huduma za Hifadhi za Jamii, BUFFSAR, Kitengo cha Majanga cha Mennonite, taasisi za kidini, Kitengo cha Zimamoto na Uokoaji cha Harrison, Kituo cha Afya cha Arkansas (EMS), Kikosi cha Msalaba Mwekundu cha America na vikosi vingine vya zimamoto kutoka maeneo mbali mbali walishiriki kutafuta mwili wa Buberwa.Mto huo upo umbali wa kilometa 169 kaskazini magharibi mwa mji maarufu wa Little Rock. Wizara ya Mambo ya Nje na Ushirikiano wa Afrika Mashariki ilipoulizwa jana kuhusu tukio hilo, ilisema inafuatilia kupata uhakika wake na itaujulisha umma wa Watanzania."
42c2f1c46d8cc0e1e53d3ee5a982b6b6b134cb11," Mwenyekiti wa Tanzania Agriculture Society (Taso), Engelbert Moyo aliyasema hayo jana wakati akizungumza na waandishi wa habari jijini hapa kuhusu maadhimisho hayo.Alisema maadhimisho hayo yanafanyika kwa mara ya kwanza mkoani Lindi tangu kuanzishwa kwake miaka 21 iliyopita. Alisema yatafanyika katika viwanja vya Ngongo kuanzia Julai 30 na kufungwa Agosti 8 ambayo ni kilele.Moyo alisema kauli mbiu mwaka huu ni “Matokeo makubwa sasa kilimo ni biashara”.Ofisa Mtendaji Mkuu wa EAG Group, Iman Kajula ambao ni waratibu wa maonesho hayo, alisema watanzania wengi hawachukulii kilimo kama ni ajira, hivyo Nanenane itakuwa ni jukwaa muhimu la kubadilishana uzoefu, kuona na kujifunza mbinu mpya na za kisasa za kilimo."
42c69bfd2bdcd6f298cfd1d2c80a28ac3b11bb2d," Mchezo huo ulikuwa wa Mtibwa kujipima nguvu kuelekea mechi hiyo itakayochezwa mwishoni mwa wiki hii kwenye uwanja wa Azam Complex Chamazi.Mabao ya Mtibwa Sugar inayofundishwa na kocha mzalendo Zuberi Katwila ambaye ni mchezaji wa zamani wa timu hiyo, yalifungwa kipindi cha kwanza na Haroun Chanongo na Salum Kihimbwa.Pamoja na kufungwa Dodoma FC inayoshiriki Ligi daraja la kwanza ilicheza vizuri ila ikashindwa kutumia nafasi ilizotengeneza huku ikiwaruhsu wageni kupata mabao ya mapema.Aidha, Mtibwa Sugar ilicheza mchezo huo kama sehemu ya maandalizi ya mchezo wake wa Robo Fainali ya michuano ya Azam,ambapo matokeo ya ushindi ilikuwa kama nyota nyema kuelekea mchezo huo."
42d72fdf8b86e46185455a13c498c706f024f0d0," SERIKALI imesema kwamba itaendelea kuimarisha miundombinu ya kimkakati ya Jeshi la Ulinzi la Wananchi wa Tanzania (JWTZ) japokuwa mipaka ya taifa ni shwari kwa sasa.Kauli hiyo ilitolewa na Waziri wa Ulinzi na Jeshi la Kujenga Taifa (JKT), Dk Hussein Mwinyi (pichani) wakati akiwasilisha bajeti ya wizara yake bungeni jana. Katika maombi yake, alilitaka Bunge kuidhinisha jumla ya Sh trilioni 1.8 kwa ajili ya matumizi ya kawaida na matumizi ya maendeleo. Kati ya fedha hizo Sh trilioni 1.7 ni kwa ajili ya matumizi ya kawaida na Sh bilioni 128 kwa matumizi ya maendeleo.Katika ufafanuzi wake kuhusu miundombinu ya kimkakati, Dk Mwinyi alisema kwamba serikali itanunua vifaa na zana za kijeshi, kuboresha ulinzi wa anga kwa kufanya ukarabati wa mfumo wa rada na ukarabati wa mahanga ya ndege. Aidha alisema kwamba serikali inaweka Mifumo ya Ulinzi (CCTV) kwenye miundombinu ya kimkakati ya jeshi na ununuzi wa vifaa vya mfumo wa malipo.Pia alisema wizara yake inaendelea na ujenzi wa Makao Makuu ya Ulinzi wa Taifa na kukarabati kambi mbalimbali za kijeshi nchini, zikiwemo za Kibiti, Mpwapwa, Mbweni, Mafinga na Maramba.Pia alisema wizara itaendelea kupanua wigo wa mawasiliano salama jeshini na kudhibiti uvamizi wa maeneo ya jeshi. Akizungumzia usalama wa mipaka, Waziri Dk Mwinyi alisema kwamba pamoja na changamoto zilizopo hali ya usalama wa mipaka (yenye jumla ya kilomita 5,401) kwa ujumla imeendelea kuwa shwari na salama. Miongoni mwa changamoto hizo ni uharibifu wa alama za mipaka ya nchi, kuendelea kuwapo na migogoro nchi jirani, wafugaji kutoka mataifa jirani kuingiza mifugo nchini na kuingia kwa wahamiaji haramu ambao wengine huwa ni wahalifu.Alisema katika mpaka wa Mashariki wenye kilomita 1,424, ambapo Tanzania inapakana na Bahari ya Hindi, hali ni shwari ingawa kuna changamoto za uvuvi haramu na kupitisha biashara haramu ya binadamu na dawa za kulevya.Hata hivyo, alisema hali imepungua na kwamba kuanzia Julai, 2018 hadi Aprili, mwaka huu hakuna tukio la kihalifu lililoripotiwa. Aidha mpaka wa Kaskazini wenye urefu wa kilomita 1,221 ambapo Tanzania imepakana na Kenya na Uganda hali ni shwari ingawa kuna kuingizwa kwa mifugo kwa lengo la kutafuta maji. Huku katika mpaka wa Kenya kuna eneo wazi, mbali ya kuwa linatumiwa kwa magendo pia husafirisha binadamu kiharamu.Mpaka wa Magharibi wenye nchi za Jamhuri ya Kidemokrasia ya Congo (DRC), Rwanda na Burundi, kiasi cha kilomita 1,220 ni shwari ingawa changamoto yake ni mauaji na machafuko Mashariki mwa DRC. Katika eneo hilo imeelezwa kuwa kundi la waasi la ADF limeendelea kufanya mashambulizi dhidi ya brigedi maalumu iliyoundwa na vikosi vya Jumuiya ya Maendeleo Kusini mwa Afrika (SADC) katika eneo la mji wa Beni.Akizungumzia mpaka wa kusini wenye kilomita 1,536, ambapo Tanzania inapakana na Malawi, Zambia na Msumbiji alisema kwa ujumla hali ni shwari ingawa kuna changamoto za mipaka kuwa wazi maeneo mengine na ujenzi holela wa makazi na kuwepo kwa matukio ya kihalifu wenye mwelekeo wa ugaidi Kaskazini mwa Msumbiji.Alisema kwamba kundi la Al Sunnah wal Jmaah linaendelea kufanya uhalifu nchini Msumbiji katika wilaya ya Nangane, Jimbo la Cabo Delgado na kwamba Tanzania na Msumbiji zinashirikiana kupambana na vitendo hivyo viovu.Akizungumzia mpaka wa Malawi, alisema hali ya usalama imeendelea kuwa shwari na hakuna tishio la wazi dhidi ya Tanzania. Hata hivyo alisema changamoto ya mpaka katika Ziwa Nyasa linaendelea kufanyiwa kazi. Akizungumzia suala la ugaidi duniani, Waziri Dk Mwinyi alisema kwamba dunia bado inashuhudia matendo ya kigaidi kutokana na kuendelea kuwepo kwa kundi la Al Shabaab, Al Qaeda, Boko Haram na Islamic State.Alisema JWTZ kwa kushirikiana na vyombo vingine vya ulinzi na usalama linaendelea kufuatilia viashiria na matishio ya kigaidi yanayoweza kutokea hapa nchini. Aidha alisema kuendelea kuwepo kwa makundi ya kigaidi kama Al Shaabab ambalo linaishambulia Kenya na kundi la Al Sunnahwal Jamaah nchini Msumbiji ni changamoto kwa Tanzania.Pamoja na kusema jeshi linaendelea kuhakikisha Tanzania ipo salama alitoa mwito kwa Watanzania kutoa taarifa kwa vyombo vya ulinzi na usalama mara wanapobaini watu ambao mienendo yao ni ya mashaka. Katika kuimarisha JWTZ, Waziri Dk Mwinyi alisema kwamba pamoja na vifaa pia wataboresha mazingira ya kazi, makazi na kuimarisha upatikanaji wa huduma stahiki na mahitaji ya msingi kwa wanajeshi na watumishi wa umma.Aidha alisema wizara itaendelea na tafiti na uhawilishaji wa teknolojia kwa kuimarisha na kuanzisha viwanda kwa madhumuni ya kuzalisha bidhaa na huduma kwa ajili ya matumizi ya kijeshi na kiraia. Pia wataendelea kuendesha mafunzo na mazoezi kwa jeshi la akiba ambapo kwa mwaka 2018/2019 JWTZ limetoa mafunzo kwa wananchi 23,255 katika mikoa yote ya Tanzania Bara.Alisema idadi hiyo ni sawa na asilimia 149 ya lengo lililokusudiwa la wananchi 15,600. Mwaka 2017/2018 wananchi 19,016 walipata mafunzo. Akizungumzia ushirikiano wa kiulinzi na kijeshi na nchi nyingine Waziri Dk Mwinyi alisema ushirikiano unazidi kuimarika hasa katika operesheni mbalimbali za amani kimataifa.Alisema kwa sasa askari wa Tanzania wapo Darfur Sudan; Jamhuri ya Afrika ya Kati; DRC na Lebanon. Hata hivyo, alisema zipo changamoto zinazotokea katika operesheni hizo na kwamba askari wawili walipoteza maisha DRC na Jamhuri ya Afrika ya Kati huku mmoja akijeruhiwawakitekeleza majukumu yao."
42da4b38de50486157849b2a650b7450582f1538," “Hiki ni chanzo mbadala cha mitaji ya biashara...kwa sasa bado mazingira ya upatikanaji wa mitaji kwa wafanyabiashara sio rafiki,” alisema Dk Nagu.Alisema Watanzania wanapenda kuwekeza lakini hawana sehemu nzuri ya kupata mitaji kuendeleza biashara zao, hivyo ni jambo jema kama mpango wa mitaji ya ubia utaimarishwa hapa nchini.Mwenyekiti TPSF, Reginald Mengi alisema watu wanaotaka kuingia katika biashara na waliopo kwenye biashara wana tatizo kubwa la kupata mitaji ya kifedha. “Tunayo mitaji mingine kama ya rasilimali za nchi lakini kikwazo ni mitaji fedha.”Alisema taasisi yao imeona umuhimu wa kupata mitaji nje ya benki ili Watanzania waweze kushirikiana na wabia kutoka ndani na nje ya nchi wenye mitaji ili kwa pamoja waweze kushirikiana kutekeleza miradi mikubwa.Pia alisema watu wanahitaji kuondokana na dhana kuwa Watanzania hawawezi kufanya biashara kubwa, bali kinachotakiwa ni kuwa na mawazo mapana ya kibiashara na hatimaye kuitimiza ndoto.Kwa upande wake Mkurugenzi Mtendaji wa TPSF, Godfrey Simbeye alisema mfumo huu wa mitaji ya ubia unatoa fursa kwa wenye mitaji mikubwa kuingiza mitaji yao, ujuzi na teknolojia kwenye miradi au kampuni ambazo zina miradi lakini zinashindwa kufikia malengo.Alisema muda umefika kwa wafanyabiashara nchini kuingia katika soko la mitaji ya ubia kwa kuwa mitaji hiyo siyo mikopo. Simbeye alisema tatizo la kukosa mitaji ni kubwa sana kutokana na masharti magumu katika mifumo ya kibenki hapa nchini kwa maendeleo ya sekta binafsi."
431fe08349f4b79dfda06907dede71aa34837c5c," OFISA Utamaduni kutoka Wizara ya Habari, Utamaduni na Michezo, Habibu Msami amesema wanafunzi ndio warithi wakubwa wa masuala ya utamaduni na Sanaa kwani kile wanachofundishwa wakiwa wadogo wanakuwa nacho hadi ukubwani.Msami alisema hivi karibuni katika Kituo cha Utamaduni wa Kichina wakati wa maonyesho ya Sanaa na utamaduni wa kichina jijini Dar es Salaam. Alisema wanafunzi wanapopata msaada mzuri kutoka kwa walimu na wazazi, wanakuwa ndio taifa la kesho la masuala ya Sanaa na utamaduni kwa kuzingatia utamaduni wa hapa nchini.Alisema kwenye maonyesho hayo ya Sanaa na utamaduni, lengo kubwa la nchi ya China ni kubadilishana ujuzi na watanzania katika Sanaa na tamaduni mbalimbali.Alisema utamaduni wan chi yoyote unategemea pia mfumo wa uchumi, ni ukweli kuwa China imepiga hatua kubwa katika Sanaa ikilinganishwa na Tanzania. Naye Mkurugenzi wa Masuala ya Utamaduni na Mahusiano kati ya China na Tanzania, Liu Hongge alisema utamaduni umefanya mambo mengi katika kudumisha ushirikiano kati ya nchi hizo mbili. Alisema kazi hizo za Sanaa za mikononi walizozionyesha ni sehemu ndogo ya kazi nyingi zinazofanywa nan chi ya China.“Kupitia maonyesho haya ya kazi za Sanaa na utamaduni, China na Tanzania tunakutana na kuendeleza uhusiano,” alisema. Kwa upande wake Katibu Mtendaji wa Baraza la Sanaa Tanzania (Basata), Godfrey Mngereza alisema inapozungumzwa utamaduni ni maisha ya watu kwani upo unaoshikika na usioshikika. Alisema ushirikiano uliopo baina ya nchi hizo mbili ni wa miaka mingi iliyopita kwani mwaka 1962 kilianzishwa kikundi cha usanii ambacho kilienda nchini China kwa ajili ya kufundishwa sarakasi hivyo tokea wakati huo mpaka sasa kumekuwepo na mahusiano mazuri."
439d7e5cc85ec84ff8c5b289de3cc9418bb25654," Hayo yalielezwa mjini Geita na Waziri wa Nishati na Madini, Profesa Muhongo baada ya kumaliza vikao vya majadiliano kati ya watendaji wa GGM, ofisi ya Mkuu wa Mkoa huo, wakuu wa wilaya za mkoa huo, wawakilishi wa wachimbaji wadogo na watendaji wa wizara hiyo, Wakala wa Ukaguzi wa Madini Tanzania (TMAA) na Shirika la Madini la Taifa (Stamico).“Tatizo la magwangala sasa limetatuliwa kwani mgodi umekubali kuyatoa kwa wananchi ila kinachotakiwa kufanywa kabla ya kuyatoa magwangala hayo ni Serikali ya mkoa huu kwa kushirikiana na wadau kuhakikisha kwanza wanapata eneo ambalo uchenjuaji wa magwangala utafanyika,” alisema Profesa Muhongo.Aidha alisema eneo hilo litakalotengwa na ofisi ya Mkuu wa Mkoa wa Geita lazima lifanyiwe tathmini ya mazingira na Baraza la Taifa la Hifadhi na Usimamizi wa Mazingira (NEMC) kuthibitika kama eneo hilo linafaa kwa shughuli hizo bila kuleta athari kwa wananchi na mazingira.Profesa Muhongo alitoa agizo kuwa kazi hizo zinatakiwa kukamilika Juni 30 mwaka huu.Alisema ofisi ya Mkuu wa Mkoa itafanya kikao kitakachohudhuriwa na watendaji wa mgodi na wabunge wa mkoa huo na kutoa uthibitisho wa kimaandishi kuhusu eneo lililotengwa kwa shughuli hiyo pamoja na Cheti kutoka NEMC cha uthibitisho kuwa eneo hilo linafaa au halifai kwa shughuli za uchenjuaji madini kufanyika.Aidha alieleza kuwa katika kikao hicho cha Juni 30, GGM itapaswa pia kutoa uthibitisho wa kimaandishi kuwa imekubali kutoa magwangala hayo kwa wananchi.“Baada ya eneo hilo na cheti cha mazingira kupatikana, sasa katika kikao hicho mtaweza kujadiliana kuhusu usafirishaji wa magwangala hayo kutoka eneo la Mgodi hadi eneo lililotengwa, hapo mtakubaliana nani atachukua jukumu la kusafirisha magwangala hayo,”alisema Profesa Muhongo.Aliongeza kuwa leseni za uchenjuaji madini zitakazotolewa mara baada ya eneo hilo kupatikana, zitakuwa katika vikundi na si mtu mmoja mmoja.Alisema ofisi ya Mkuu wa Mkoa ndiyo itakayoratibu suala hilo huku jukumu la wizara likiwa ni kutoa leseni hizo. Kwa nyakati tofauti wabunge wa mkoa huo walieleza kuwa utoaji wa magwangala hayo kwa wananchi, utasaidia wananchi hao kujiajiri, kujiongezea kipato na kuwaepusha kushiriki kutenda uhalifu."
43a4f680a89759370ccdb4593b8adee125300d3a," Wakongwe hao walianza mechi yao taratibu wakishambuliana kwa zamu na kumaliza kipindi cha kwanza suluhu. Simba ilipata bao la kuongoza katika dakika ya 57 ambapo mchezaji wake Shiza Kichuya alifunga akiunganisha pasi ya John Bocco aliyeingia dakika ya 56 kuchukua nafasi ya Laudit Mavugo.Bao hilo lilidumu kwa dakika tatu tu kabla Obrey Chirwa hajaisawazishia Yanga akiunganisha pasi ya Geofrey Mwashiuya. Mechi ya jana haikuwa na shangwe nyingi kama ilivyo kawaida ya mechi za watani pengine ni kutokana na uchache wa watu waliofika uwanjani hapo kushudia mechi hiyo, tofauti na ilivyozoeleka mechi hiyo hujaza mashabiki wengi.Aidha, muda mwingi wa mchezo wachezaji wa timu zote walionekana kucheza kwa kujilinda zaidi. Dakika ya 22 Emmanuel Okwi alipata nafasi nzuri ya kufunga lakini mpira wake wa kichwa ulitoka nje ya goli. Dakika moja baadaye nusura Mwashiuya aipatie Yanga bao lakini mpira wake wa kichwa ulipaa nje.Simba ilipata tena nafasi katika dakika ya 27 ambapo mshambuliaji wake Mrundi Laudit Mavugo alishindwa kufunga baada ya shuti lake kutoka pembeni ya goli. Dakika ya 32 Chirwa alikokota mpira mpaka kwenye boksi lakini akashindwa kufunga na mpira kupita pembeni ya goli.Sare hiyo inairudisha Simba kileleni mwa msimamo wa ligi hiyo kwa uwiano mzuri wa mabao, huku Yanga ikishika nafasi ya pili na Azam ya tatu. Zote zina pointi 16.Yanga: Youthe Rostand, Juma Abdul, Gadiel Michael, Andrew Vicent, Kelvin Yondani, Papy Tshitshimbi, Pius Buswita, Raphael Daud/ Pato Ngonyani, Obrey Chirwa,Ibrahim Ajibu, Geofrey Mwashiuya/ Emmanuel MartinSimba: Aishi Manula, Erasto Nyoni, Mohamed Hussein ‘Zimbwe Jnr’, Juuko Murshid, Method Mwanjale, James Kotei/ Jonas Mkude, Shiza Kichuya, Muzamiru Yassin/ Said Ndemla, Laudit Mavugo/ John Bocco, Emmanuel Okwi, Haruna Niyonzima"
43f86b4839c0ec3eb2d84e81a856e227a90dcb74," Mbasha alisema vijana wengi siku hizi wamekuwa na tabia ya kujihusisha kimapenzi na wanawake wenye umri mkubwa kwa sababu wanahisi wamekomaa kiakili na kimaisha.“Vijana wa sasa wame-focus kwenye maisha zaidi, hivyo wanahitaji mwanamke aliyekomaa ubongo ambaye wanaweza kufanya mipango ya maisha na kupaa kwa pamoja hadi kwenye ndoto zao,""alisema Mbasha alipozungumza na safu hii juzi.Alisema wanawake wenye tabia za uongo, ujiremba kwa ajili ya kuwachuna wanaume kwa sasa hawana tena mpango wamepitwa na wakati na hawana mipango tena na maisha yao.Hivi karibuni kulikuwa na taarifa kuwa Mwanamitindo Agness Martin yupo kwenye mahusiano na Mbasha ambaye alikuwa mume wa msanii wa Injili, Flora Mbasha na kuwa ndiye mwanamume ambaye yuko mbioni kuzaa naye, ingawa alikanusha taarifa hizo alizodai kuwa ni uzushi."
43ffd5ed227791dd5c9851f7d905e9f82d8143b6," MAMLAKA ya Mapato Tanzania (TRA) Mkoa wa Kodi Kariakoo, imewataka wananchi kudai risiti pindi wanaponunua bidhaa mbali mbali ili kuepuka adhabu ya Sh milioni 1.5 inayotozwa kisheria katika msako unaoendelea.Kaimu Meneja wa Mkoa wa Kodi Kariakoo ji- jini Dar es Salaam, Hashim Ngoda alisema hayo katika taarifa yake aliyoitoa kwa vyombo vya habari kuwa TRA inaendesha msako ka- tika maeneo yote kwa wale wasiotoa au kudai risiti.Ngoda alisema maofisa wa mkoa huo wa Kariakoo tayari wameanza msako huo katika maeneo yote ya Kariakoo kwa wale wasiotoa au kudai risiti pale wauzapo au kununua bidhaa mbali mbali.“Adhabu kali za kishe- ria zitachukuliwa dhidi ya atakayekaidi tangazo hili ikiwa ni pamoja na ku- kamata mizigo au bidhaa zisizokuwa na risiti halali. “Kumbuka adhabu kwa wasiotoa risiti ni Sh milioni 3 hadi Sh milioni 4.5 na kwa wasiodai risiti adhabu yake ni shilingi milioni 1.5 kwa kila kosa,” alisema Ngoda na kuwashauri wamachinga wote kudai risiti kila wanapofanya manunuzi yao.Katika hatua nyingine, Kaimu Meneja huyo aliwajulisha wamiliki wote wa majengo kuwa mwisho wa kulipa kodi ya majengo kwa mwaka 2018/19 ni Juni 30, mwaka huu.Alieleza utaratibu wa ulipaji wa kodi hizo kuwa nyumba ya kawaida ni Sh 10,000, nyumba ya sakafu ya ghorofa katika majiji, miji na manispaa ni Sh 50,000 pamoja na ghorofa zima katika halmashauri za wilaya ni Sh 20,000.“Malipo sasa yanaweza kutumika kwa kutumia simu yako ya mkononi hivyo ni vema kulipa kodi mapema ili kuepuka usumbufu usio wa lazima,” alisema."
44223f4d8c80798db4c67a3886f9998440e8bd36," HALMASHAURI ya Jiji la Dodoma inakusudia kufanya uwekezaji mkubwa ukiwemo wa kujenga hoteli ya Nyota Tano katika Mji wa Serikali.Mkurugenzi wa Jiji la Dodoma, Godwini Kunambi amesema hoteli hiyo inakusudia kuwa suluhusho la huduma bora za biashara, hoteli na chakula katika Mji wa Serikali uliopo kilometa 17 kutoka Dodoma Mjini.“Hoteli hiyo itakayokuwa na ghorofa 11, (ghorofa ya ardhini, sakafu ya jengo- mezzanine na ghorofa tisa) itakuwa na huduma mchanganyiko zikiwemo za biashara, makazi, maofisi na kumbi za mikutano yenye jumla za mita za mraba 4,486,” amesema.Kunambi amesema lengo la mradi huo wa hoteli ni kuongeza mapato, lakini pia kusogeza huduma karibu zaidi na jamii ya watumishi wa serikali katika kuhakikisha kwamba jiji linapunguza utegemezi wa viwanja kwa asilimia 10 kila mwaka, lakini linapanua uwekezaji.“Kutakuwa na kumbi za mikutano ya ukubwa tofauti katika sakafu mezzanine yenye mita za mraba 158. Kutakuwa na vyumba vya kulala 117 kuanzia ghorofa ya kwanza hadi ya tisa yenye jumla ya mita za mraba 2,817,” alisema na kuongeza:“Pia kutakuwa na mgahara na jiko lenye ukubwa wa mita za mbara 225 na kutakuwa na eneo la maegesho ya maari saba.”Kwa mujibu wa Kunambi, hoteli hiyo licha ya kuwa ni kitega uchumi lakini pia itatoa mchango mkubwa wa jiji katika kuimarisha na kuboresha miundombinu katika Mji wa serikali ambao una ofisi za wizara, za mabalozi na taasisi nyingine za kitaifa.Amesema katika kufanikisha usimamizi wa uwekezaji huo katika miradi mbalimbali jijini, jiji linazungumza na Mhandisi Mshauri kuwashauri namna ya kuendesha vitega uchumi jijini humo."
44a93f93ec30d799bea904fe8a6c590449bfbbc1," Mafunzo hayo yamekuja kutokana na baadhi ya wajasiriamali hao kushindwa kuitumia kikamilifu taasisi hiyo, kukopa fedha ambazo zina riba nafuu kwao katika kupanua wigo wa biashara zao na kufikia hadhi ya kimataifa.Akizungumza juzi wakati akitoa mafunzo hayo, Meneja wa Benki hiyo Tawi la Shinyanga Mjini, Saidi Pamui alisema wameamua kutoa mafunzo kwa wajasiriamali hao wadogo na wa kati, ikiwa benki hiyo imedhamiria kuwainua kibiashara, kiuchumi, pamoja na kukuza Pato la Taifa.“Masharti ya mikopo ambayo yalikuwa yakiwapatia ugumu wajasiriamali wadogo na wa kati kuja kukopa fedha kwenye taasisi yetu hivi sasa hayapo, bali tumeyalegeza ambapo wana uwezo wa kudhaminiana hata wao wenyewe, na mjasiriamali akija kukopa hatutamuacha lazima tumpatie fedha,” alisema Pamui.Aliongeza, “mikopo hiyo tunaitoa kuanzia laki tatu na kuendelea na riba yake itategemea na biashara anayoifanya na tunakopesha kuanzia mama lishe, bodaboda, ikiwa hivi sasa kuna ushindani mkubwa wa kibenki ndio maana tukaona lazima tuwe wabunifu kwa kuongeza wateja wa aina zote,” alieleza.Pia Pamui aliwataka wajasiriamali na wafanyabiashara wakubwa, waliopo vijiji vya mbali na huduma hizo za kibenki, watumie huduma za kuhifadhi fedha zao kwa kutumia fahari huduma au simu benki ili kuepuka upotevu wa fedha ama kuporwa na majambazi."
44ac3f9e2b4857633860cbfb643520d2531fb490," Akizungumza na gazeti hili jana wakati wa mazoezi, Novatus alisema timu yake imejipanga kushinda mchezo huo ili ijiweke katika nafasi nzuri.Alisema timu yake imerekebisha makosa yao yaliyojitokeza dhidi ya Maji Maji FC ambapo zilitoka sare ya 2-2.Mbao FC inayodhaminiwa na kampuni ya GF Trucks & Equipments katika msimamo wa Ligi Kuu ipo nafasi ya 13 ikiwa na pointi 24 baada ya michezo 25.Baada ya kucheza na Mwadui FC, Mbao FC itakuwa imebakiza michezo minne dhidi ya Yanga, Ruvu Shooting, Ndanda FC na Stand United."
44f5d1ed2fc82b23b06512ed53b1b98d9b274abc," NAIBU Waziri wa Madini, Doto Biteko ameiagiza Menejimenti ya Kampuni ya Uchimbaji Dhahabu ya MMC katika vijiji vya Mtipule na Magae wilayani Mvomero, kusimamisha uzalishaji na uchimbaji hadi itakapokamilisha taratibu za kisheria ikiwemo ya kuwalipa fi dia wananchi waliohamishwa katika maeneo waliokuwa wakiishi.Biteko alitoa agizo hilo baada ya kufanya ziara ya kukagua shughuli zinazofanywa na kampuni hiyo kwenye eneo la mgodi huo uliopo katika vijiji vya Mtupule na Magae na hivyo kubaini imekuwa ikiendelea kuchimba dhahabu kinyume cha sheria za leseni ya madini licha ya kutakiwa kukamilisha kwanza. Ameonya na kutoa mwito kwa Watanzania wote wanapoamua kuingia mikataba na wachimbaji wadogo ni lazima itambuliwe na serikali kwa mujibu wa sheria ya uwekezaji sekta ya madini na si vinginevyo.Alisema kufuatwa kwa sheria na utaratibu wa mikataba na wawekezaji wa nje inalenga kulinda uwekezaji wao ili baadaye wasione wananyanyaswa pale mikataba walioingia na watu wasio waaminifu inapokinzana na sheria mpya ya madini. Alitolea mfano wa Kampuni ya MMC iliyoingia mkataba na mwekezaji mwenza wa nje ya nchi kwa mtaji unaofikia Sh bilioni 8.3 huku baadhi ya vipengele vya uamuzi wa kimenejimenti ni sharti viamuliwe na mbia nje ya nchi, jambo ambalo linakwenda kinyume cha sheria mpya ya madini.Pamoja na kampuni hiyo kuwekeza kiwango kikubwa cha fedha, lakini mchango wake kwa jamii ya wananchi wa vijiji hivyo kwa muda wote ni madawati 30 pekee jambo linaloonesha mahusiano baina ya pande hizo si mazuri. Biteko alisema manufaa ya madini kwa wananchi wa eneo hilo hayawezi kupatikana endapo uhusiano kati ya mgodi na wananchi hayatakuwa mazuri, na kuwa rasilimali za nchi ikiwamo madini lazima ziwanufaishe Watanzania.Alisema kwa mujibu wa sheria hakuna mtu mwenye leseni kuchimba madini bila kumalizana na mtu aliyemkuta juu ya ardhi, hivyo alimwagiza mkuu wa wilaya ya Mvomero kwa kushirikiana na mamlaka zingine kuhakikisha shughuli za uchimbaji hazifanyiki hadi wananchi watakapolipwa fidia zao ikiwa na kukamilisha sheria za madini.Baadhi ya wananchi wa vijiji hivyo waliokusanyika eneo la mgodi baada ya kuwasili Naibu Waziri kwa nyakati tofauti, walitoa malalamiko yao dhidi ya mwekezaji huyo ikiwemo ya kufunga barabara inayiunganisha vijiji vyao na makao makuu ya kata ambayo inapita eneo la mgodi.Wakazi hao akiwamo Mchungaji wa Kanisa la Methodist, Hilda Ngowi, Anista John, Andrian Soketi pamoja na Karaita Saita kwa nyakati tofauti, walidai mbele ya Naibu Waziri kuwa mwekezaji huo amewaondoa maeneo hayo bila kuwalipa fidia na kuanza shughuli za uchimbaji wa madini. Mchungaji Ngowi alilalamikia mwekezaji huyo kufunga barabara hali inayowawia vigumu kusafiri kutoka upande mmoja wa vijiji hivyo kwenda kupata huduma za matibabu makao makuu ya kata, na vijana wazawa kukosa ajira."
44f5e18fed1a59fde38b7115f238e5fc874979d1," SIKU ya kufa nyani miti yote huteleza. Msemo huo unaweza kuufananisha na mabingwa watetezi wa Ligi Kuu Tanzania Bara Simba jana walipojikuta wakipokea kichapo cha kwanza msimu huu, baada ya kufungwa 1-0 na Mwadui ya Shinyanga.Pamoja na kichapo hicho, Simba inaendelea kuongoza ligi ikiwa na pointi zake 18 baada ya kucheza mechi saba. Bao pekee lililoiua Simba jana lilifungwa katika dakika ya 32 likiwekwa kimiani na Gerald Mathias kwa kichwa, mpira ambao ulimshinda kipa wa Simba, Aishi Manula, ambaye alijaribu kuokoa bila mafanikio na kujigonga katika mwamba na mpira kujaa wavuni.Mchezo huo ulianza kwa kasi kwa timu zote kushambuliana kwa zamu kila upande ukihitaji kupata bao la uongozi. Hata hivyo, Mwadui walionekana kuelewana vizuri wakionekana wazi kuuzoea uwanja huo wa Kambarage. Simba pamoja na kufanya mabadiliko kwa kuwatoa Clatous Chama, Sharaf Shiboub, Francis Kahata na nafasi zao kuchukuliwa na Hassan Dilunga, Ibrahim Ajibu na Miraji Athumani, lakini hawakusaidia kuiokoa timu hiyo na kichapo kwani hadi mwisho walikuwa nyuma kwa bao hilo.Baada ya mchezo huo, Nahodha wa Simba, Erasto Nyoni, alisema walipata nafasi nyingi lakini walishindwa kuzituma wakati wenzao walitumia vizuri nafasi na kuibuka na ushindi huo.Kwa upande wake, Nahodha wa Mwadui, Jerome Mgereke, alisema walicheza vizuri na walistahili kuibuka na ushindi katika mchezo huo. Matokeo mengine; Ruvu Shooting ilishinda 1-0 dhidi ya KMC kwenye Uwanja wa Mabatini, Lipuli kwenye uwanja wao wa Samora walishinda 2-1 dhidi ya Polisi Tanzania, Mtibwa Sugar ikaikandamiza 2-1 Coastal Unioni ya Tanga, Kagereza Sugar ilishinda 2-0 dhidi ya Namungo na Singida imefungwa 2-1 na JKT Tanzania kwenye Uwanja wa Sheikh Amri Abeid Arusha."
452786c6035f1b0993d6df134bc1c59f80bafac7," SHIRIKA la Maendeleo ya Petroli Tanzania (TPDC) litaongeza viwanda vinavyotumia gesi asilia ndani ya miaka mitatu kwa kuunganisha viwanda 10 viwe 54 vinavyotumia kupunguza gharama za uzalishaji.Kwa sasa viwanda 44 vinatumia gesi asilia ambayo ni nishati nafuu kuokoa gharama ya matumizi kwa asilimia 50 hivyo uzalishaji bidhaa kuwa nafuu na wananchi kupata kwa urahisi na gharama nafuu.Mkurugenzi Mtendaji wa TPDC, James Mataragio alisema hayo alipotembelea viwanda vinavyotumia gesi asilia katika Wilaya ya Mkuranga mkoani Pwani.Mataragio na maofisa wa TPDC walitembelea viwanda vitatu vya Goodwill kinachozalisha vigae (Tiles) kinachotumia gesi kwa miaka mitatu, Lodhia Still kinachotengeneza nondo kinachotumia gesi miezi miwili, na Knauf kinachotengeneza jasi kinachoendelea na ujenzi wa miundombinu ya kuingiza gesi.Mataragio alisema baada ya kutembelea viwanda hivyo na kuona miundombinu ya gesi asilia wawekezaji wamemweleza kuwa wamefurahi kuokoa gharama kwa kutumia gesi asilia na kuwaalika wawekezaji zaidi kuunganisha gesi asilia kwani miundombinu ipo tayari na kuna gesi ya kutosha.Alisema viwanda 44 vinavyotumia gesi futi za ujazo zaidi ya milioni 39 vipo Mtwara, Dar es Salaam na Pwani vingine vikiwa hatua mbalimbali za kuingiziwa gesi hivyo wamejiwekea lengo miaka mitatu ijayo kuunganishia viwanda 10.Meneja Uzalishaji Goodwill alisema miaka mitatu waliyotumia gesi asilia hawajawahi kukosa nishati ya umeme kwa kufanya uzalishaji kila siku wakitengeneza vigae vya mita za mraba 40,000 kwa siku.Alisema hawajawahi kutumia nishati nyingine bali gesi asilia ambayo haina changamoto za kukatika.Meneja Mkuu Lodhia, Raju Singh alisema awali walikuwa wakizalisha bidhaa kutumia makaa ya mawe lakini wana miezi miwili wanatumia gesi asilia hivyo kuokoa gharama na kuwa rafiki wa mazingira.Alisema wamekuwa wakitumia Sh milioni 250 kwa mwezi lakini sasa gesi asilia wanatumia Sh milioni 80 pekee ."
454d211c41b771239334065bdf189c9f96c24f7a," TIMU ya Tanzania itakayoshiriki michezo ya vijana wenye umri chini ya miaka 18 ya Kanda ya Tano ya Afrika yatakayofanyika Kigali, Rwanda mwezi ujao, inatarajia kuondoka nchini Machi 31, imeelezwa.Katibu Mkuu wa Kamati ya Olimpiki Tanzania (TOC), Filbert Bayi amesema Tanzania katika michezo hiyo itapeleka wachezaji tisa na makocha wawili wa michezo ya riadha na mpira wa kikapu.Alisema kuwa timu ya riadha ambayo itakuwa chini ya kocha Mwinga Mwanjala inaundwa na Regina Mpigachai (meta 800/1500), Amosi Charles (meta 400), Gaundencia Maneno (1500), Ester Martin (meta 3,000) na Francis Damas (meta 5,000).Alisema kuwa kocha wa timu ya mpira wa kikapu ni Phineas Kahabi, wakati wachezaji ni Josephat Sanka, Charles Majombo, Daud Maiga na Ally Abdallah.Amesema, timu ya mpira wa kikapu itashiriki mchezo wa wachezaji watatu watatu, huku ikiwa na mchezaji mmoja wa akiba.Amesema michezo hiyo itaanza jijini Kigali Aprili 2-4 wakati timu hiyo ya Tanzania inatarajia kurejea nchini kati ya Aprili 7 na 8.Amesema, michezo hiyo inafanyika Rwanda kwa ajili ya kumbukumbu ya mauaji ya Kimbari yaliyotokea nchini humo mwaka 1994 na kusababisha vifo vya zaidi ya watu nusu milioni yaliyotokana na mapigano ya kikabila nchini humo.Bayi alisema kuwa jumla ya nchi 10 zinatarajia kushiriki michezo hiyo, ambazo ni wenyeji Rwanda, Tanzania, Kenya, Uganda, Sudan Kusini, Ethiopia, Eritrea, Sudan, Somalia na Misri."
45bb6098cebfcadc5640c6624b3fcb9631ac2b68," VINARA wa Ligi Kuu Bara, Yanga leo wanasheherekea bithidei ya miaka 84 tangu kuanzishwa kwa klabu hiyo mwaka 1935.Yanga wanaikumbuka siku hiyo wakiwa na raha ya kupata ushindi wa bao 1-0 dhidi ya JKT Tanzania katika mchezo uliopigwa Uwanja wa Mkwakwani Tanga.Ushindi huo unahitimisha mwenendo wa matokeo yasiyoridhisha ikiwa ni baada ya kufungwa bao 1-0 na Stand United, kabla ya kutoka sare ya bao 1-1 na Coastal Union na sare ya bila kufungana na Singida United.Ushindi huo unaifanya Yanga kufikisha pointi 58 huku Azam ikishika nafasi ya pili kwa kuwa na pointi 48 na Simba inashika nafasi ya tatu ikiwa na pointi 36, lakini yenyewe ina michezo minane mkononi.Lakini pia ni faraja kwa timu hiyo kuelekea mchezo dhidi ya wapinzani wao wakubwa, Simba utakaopigwa kwenye Uwanja wa Taifa, Jumamosi ijayo.Katika mchezo wa jana, Yanga ilionesha dhamira ya kuibuka na ushindi tangu dakika za mwanzo za mchezo huo lakini mara kadhaa washambuliaji wake Amis Tambwe, Mrisho Ngassa na Pius Buswita walikosa umakini katika kutumia nafasi hizo.Hali ya uwanja wa Mkwakwani haikuwa rafiki kwa timu zote mbili kwani mara kwa mara walionekana kupoteza mipira au kushindwa kumiliki mipira vizuri.Hata hivyo Yanga walifanikiwa kuandika bao pekee katika mchezo huo lililofungwa na kiungo Feisal Salum kwenye dakika ya 27 akimalizia krosi nzuri ya beki Gadiel Michael.Kipindi cha pili, JKT Tanzania walionekana kutawala mchezo kwa kiwango kikubwa na kiungo mkongwe Mwinyi Kazimoto alionekana kuwazidi uwezo viungo wa Yanga walioongozwa na Papy Kabamba Tshishimbi.JKT walipata nafasi kadhaa za kufunga kama washambuliaji wake wakiongozwa na Ally Shiboli wangekuwa makini basi wangeweza kuibuka na ushindi kwenye mechi hiyo.Kocha wa Yanga, Mwinyi Zahera alifanya mabadiliko kwa kumtoa Mrisho Ngassa na kuingia Mohamedi Issa ’Banka’ na huo ukiwa mchezo wa kwanza kwa kiungo huyo wa kimataifa wa Tanzania baada ya kumaliza adhabu ya kutumia dawa za kuongeza nguvu michezoni.Zahera pia aliwatoa Ibrahim Ajibu na Pius Buswita na kuwaingiza Deus Kaseke na Kelvin Yondani na kuimarisha safu ya ulinzi ya Yanga.Mchezo mwingine ulikuwa kati ya KMC dhidi ya Alliance uliopigwa Uwanja wa Uhuru na kumalizika kwa sare ya mabao 1-1, hivyo KMC kubaki nafasi ya nne na Alliance nafasi ya nane."
45d0b1a2040340f9781bdaee64f3fc6c7901bcc1," HATIMAYE kilele cha Wiki ya Wananchi ni leo, kikitarajiwa kuhitimishwa na mechi ya kimataifa ya kirafi ki kati ya Yanga dhidi ya Kariobangi Sharks ya Kenya kwenye Uwanja wa Taifa, Dar es Salaam.Huo utakuwa mchezo wa kwanza wa kiushindani tangu Yanga iingie kambini mkoani Morogoro kwa zaidi ya wiki tatu kujiandaa na msimu mpya wa Ligi Kuu soka Tanzania Bara na michuano ya kimataifa.Sio mara ya kwanza timu hizo kukutana, Kariobangi iliwahi kuifunga Yanga mabao 3-2 katika michuano ya wadhamini wao ya SpotiPesa iliyofanyika mapema mwaka huu.Kocha wa Yanga, Mwinyi Zahera alisema wachezaji wote wako vizuri na kuita mashabiki na wanachama kuja kwa wingi kwani wachezaji wapya wa msimu wameonyesha wanaweza kuleta matumaini mapya.“Wachezaji hawakuanza mazoezi kwa pamoja lakini wote wako vizuri, watu waje kwa wingi waonyeshe mapenzi kwa wachezaji wapya, hawa wa msimu huu watawafurahisha,”alisema.Yanga imeona timu hiyo ni kipimo kizuri kwake kuwatizama wachezaji wake wapya kabla ya kucheza mchezo wa Ligi ya mabingwa Afrika dhidi ya Township Rollers ya Bostwana wiki ijayo.Mabingwa hao wa kihistoria wakiwa kwenye kambi yao Morogoro walicheza michezo kadhaa ya kujipima nguvu dhidi ya timu za vijana ambapo walishinda zote dhidi ya mabingwa wa Burundi Aigle Noir mabao 3-0, Moro Kids 2-0, Tanzanite 10-1 dhidi ya TNT Academy 7-0 na Mawenzi bao 1-0.Ni mara ya kwanza Yanga inafanya tamasha la kuwakutanisha pamoja kwani ilizoeleka kwa watani zao wa jadi Simba wamekuwa wakifanya hivyo kila mwaka. Yanga itatumia tamasha hilo kutambulisha wachezaji wapya waliosajiliwa msimu huu.Akizungumzia maandalizi ya tamasha hilo Makamu Mwenyekiti wa Yanga Fredrick Mwakalebela alisema mambo yamekamilika kwa asilimia 99, huku akihimiza mashabiki wao kutumia tamasha hilo kuchangia damu katika zoezi litakalofanyika kuanzia saa 2:00 asubuhi kwenye uwanja huo wa taifa.Kabla ya mchezo huo utakaochezwa saa 10:00 jioni alisema kutakuwa na mechi za utangulizi za wakongwe wa Yanga dhidi ya Pamba na mechi ya wasanii wa bongo muvi dhidi ya muziki."
46d17d2861e55a2d3a7dc177936d3ab6cd60812e," RAIS Yoweri Museveni amemuenzi Baba wa Taifa la Tanzania, Mwalimu Julius Nyerere na kusema ni mtu muhimu kwa umoja wa Bara la Afrika na historia ya binadamu duniani kote. Akizungumza katika Misa ya kumuombea Baba wa Taifa Mwalimu Julius Nyerere kuwa Mwenyeheri na hatimaye kuwa Mtakatifu katika Kanisa la Watakatifu Mashahidi wa Uganda juzi, Namugongo pia alipongeza mahujaji waliofika kutoka maeneo mbalimbali ya Afrika kwa ajili ya misa hiyo. Akizungumza na mahujaji hao kutoka Kenya, DRC, Rwanda, Burundi, Nigeria huku Watanzania 500 wakiwa miongoni mwao, alisema hija hiyo si ya kisiasa bali ya kuonesha umoja wa mataifa ya Afrika. Misa za kumuombea Baba wa Taifa la Tanzania zimeanza miaka sita iliyopita, zikifanyika Juni mosi ya kila mwaka na kupewa jina la Siku ya Kambarage. Kwa sasa Julius Nyerere ni mmoja wa Watendakazi wa Mungu; baada ya hatua hii atatangazwa kuwa Mwenyeheri na baada ya hapo atatangazwa kuwa mtakatifu. “Kwa miaka milioni 4.5 iliyopita, ambapo watu wa Magharibi wangeliita Nyakati za giza kwa bara la Afrika kwa kukosa maendeleo, hakuna mwafrika aliyepigania umoja wa Afrika na uhuru kama Nyerere, sisi Waganda tunashukuru sana,” alisema Museveni. Rais Museveni alishukuru wananchi wa Uganda kwa kujitokeza kwa wingi na kujiunga na mjane wa Baba wa Taifa, Maria Nyerere na familia nzima kwa ajili ya misa hiyo na kusema Nyerere alikuwa mzazi na aliyeshika dini yake. Aidha Museveni ambaye amekuwa akijinadi kama mtoto wa Kwanza wa Mwalimu Nyerere, alisema iko haja ya kuimarisha hija hiyo. Siku ya Nyerere, mwaka huu inaadhimishwa kwa kaulimbiu ya: “Heri yake taifa ambalo wananchi wake wanakubali mashahidi.” Katika misa hiyo iliyoongozwa na Vika wa Jimbo Kuu la Kampala, Charles Kasibante kwa niaba ya Askofu Mkuu Cyprian Lwanga, mahubiri yalilenga umoja wa familia, taifa na imani iliyo kuu. Vika Kasibante alisema kwamba ujio wa Mama Nyerere umeamsha hisia katika siku hiyo ya Mashahidi na kuleta kumbukumbu za Mwalimu Nyerere wakati akiwa hai. Siku ya Nyerere inatangulia siku ya mashahidi wa Uganda inayoadhimishwa Juni 3 na madhehebu ya Kikristo ya Katoliki na Anglikana. Balozi wa Tanzania nchini Uganda, Dk Aziz Ponary Mima alisema Mwalimu Nyerere atakumbukwa kwa kupigania uafrika, ubinadamu na utu akitetea usalama na demokrasia ili kuwa na Afrika iliyo bora. Profesa Mark Mwandosya alishukuru wananchi wa Uganda hasa Rais Museveni ambaye alifanya kazi karibu na Mwalimu Nyerere na kusema kwamba wataendelea kusali ili Mungu asikie sauti ya kumfanya Nyerere Mtakatifu."
46f7d99c5024a91169d68f7a9001524b7aabc64a," KAMPUNI ya mawasiliano ya Zantel imezindua ofa maalumu ya Mwezi Mtukufu wa Ramadhan kwa wateja wake.Ofa hiyo itawawezesha kufanya mawasiliano kwa gharama nafuu sambamba na kupata taarifa muhimu kuhusu kipindi cha mfungo.Ofisa Mwandamizi wa Mawasiliano na Habari wa Zantel, Rukia Mtingwa, alitangaza ofa hiyo mjini Zanzibar.Amesema, “Ramadhan ni muda muafaka wa kujenga uhusiano mzuri na ndugu, jamaa na marafiki, ofa hii ni ishara ya Zantel kuwasaidia wateja wake kuweza kuungana na kuwasiliana kwa urahisi zaidi na wapendwa wao na kupata taarifa muhimu za mwezi huu mtukufu”.Mtingwa alisema ofa hiyo ya Ramadhan, imelenga kuwazawadia wateja wa Zantel, watakaojiunga na vifurushi mbalimbali vya muda wa maongezi vya siku, wiki na kifurushi cha mwezi.Wateja ambao wataweka kifurushi cha muda wa maongezi wa Sh 999 kila siku wataweza kupata ujumbe wa maneno za bure kati ya mtandao wa Zantel kwa Zantel, ujumbe mbalimbali kuhusu mwezi wa Ramadhan, ujumbe wa kukumbusha wakati wa swala 5 na nukuu mbalimbali za maandiko ya Koran Takatifu.Alisema wateja watakaoweka kifurushi cha wiki cha Sh 4,999, wataweza pia kupata ujumbe wa maneno ya bure kati ya mtandao wa Zantel kwa Zantel, ujumbe mbalimbali kuhusu mwezi wa Ramadhan, ujumbe wa kukumbusha wakati wa swala 5, kuwakumbusha muda wa kufuturu na nukuu mbalimbali za maandiko ya Koran Takatifu.Hali kadhalika wateja wataoweka kifurushi cha mwezi cha Sh 14,999 wataweza kupata ujumbe wa maneno za bure kati ya mtandao wa Zantel kwa Zantel, ujumbe mbalimbali kuhusu mwezi wa Ramadhan, ujumbe wa kukumbusha wakati wa swala 5, kuwafahamisha muda wa kufuturu na nukuu mbalimbali za maandiko ya Kuran Takatifu."
4718fa12fbae9140868d4fdbdba755d1b9b1196b," HALMASHAURI ya Jiji la Arusha imeanzisha operesheni maalum ya kuwatia nguvuni wafanyabiashara waliokaidi kulipa kodi za Jiji hilo na wapangaji walioshindwa kulipa kodi ya pango ya halmashauri.Akizungumza na waandishi wa habari ofisini kwake, Mkurugenzi wa Jiji la Arusha Dk Maulid Madeni amesema ofisi yake imeamua kuanzisha kampeni hiyo kabambe kutokana na baadhi ya wafanyabiashara kutolipa kodi kwa wakati na kusababisha mapato ya halmashauri hiyo kushuka kwa miezi miwili sasa.“Tangu Novemba mapato ya Halmashauri ya jiji yameshuka. Hii inatokana na baadhi ya wafanyabishara pamoja na baadhi ya watu waliopangishwa kwenye nyumba za zetu kutolipa kodi kwa wakati,” amesema.Kwa mujibu wa Dk Madeni, vinara wakuu wa kukwepa kulipa kodi ni wamiliki wa hoteli ambao wamekuwa wanaficha vitabu vyao vya usajili wa wateja wanaolala kwenye hoteli.Amesema operesheni hiyo itakoyoongozwa na wakuu wa idara itahusisha wamiliki wa viwanda, maduka ya bidhaa pamoja aina nyingine za biashara ambazo zinatakiwa kulipa kodi kwenye jiji la Arusha.Dk Madeni amewataka wananchi wote wa Arusha kuanzia kesho kuonesha ushIrikiano wakati timu hiyo ikiendelea na operesheni ili kukusanya kodi kwa ajili ya maendeleo ya wananchi wa jiji la Arusha.“Wafanyabishara wote ambao mpaka kesho (leo) watakuwa hawajalipa kodi hatutafunga biashara zao lakini tutawakamata na kuwashtaki kwa kosa la kuhujumu uchumi,” amesema.Kuhusu vitambulisho vya Machinga, Dk Madeni amesema mpaka sasa jiji hilo limeshatoa vitambulisho vya machinga 5,800 kati ya vitambulisho 8,000 walivyopewa na ofisi ya mkuu wa mkoa na baada ya kumaliza uhakiki utafanyika kubaini kama kweli waliopatiwa vitambulisho hivyo ni walengwa.Ofisa Biashara wa Jiji la Arusha, Godfrey Edward amesema, kuna baadhi ya wafanyabiashara ambao wanafanyabiashara na wanapata fedha lakini hawataki kulipa kodi na hawana sababu za msingi.Akitoa ufafanuzi kuhusu vitambulisho vya machinga alisema baada ya kumaliza kugawa vitambulisho hivyo uhakiki utaanza upya kuwabaini wafanyabishara waliochukua vitambulisho wakati hawana sifa."
475bc2d8c167d10a9866a5220a35adf48ac6a4e4," MABINGWA wa Ligi Kuu Bara, Simba leo watakuwa na mchezo wa kirafiki dhidi ya Arusha United kwenye uwanja wa Sheikh Amri Abeid Arusha.Simba inacheza mechi hiyo kwa mualiko maalumu wa mkuu wa mkoa wa Arusha, Mrisho Gambo.Hiyo itakuwa mechi ya mwisho ya kujipima kwa Simba kabla ya kucheza na Mtibwa Sugar mechi ya ngao ya jamii kwenye uwanja wa CCM Kirumba Mwanza mwishoni mwa wiki hii.Mechi ya ngao ya jamii huashiria kuanza kwa msimu mpya wa Ligi Kuu. Msimu wa 2018/19 unatarajiwa kuanza Agosti 22 mwaka huu.Tangu irejee kutoka Uturuki ambako iliweka kambi ya wiki mbili, Simba imeshacheza mechi mbili za kirafiki, dhidi ya Asante Kotoko ya Ghana waliyotoka sare ya bao 1-1 na dhidi ya Namungo FC ya Lindi inayoshiriki Ligi daraja la kwanza ambapo walitoka suluhu.Kocha mkuu wa timu hiyo, Patric Aussems akiizungumzia mechi hiyo jana alisema anaichukuliwa kwa uzito mechi hiyo kwani ni sehemu ya maandalizi kuelekea mechi ya ngao ya jamii.“Tutautumia mchezo huo kama maandalizi ya mchezo wa ngao ya jamii, lakini kama nilivyosema hapo awali sisi ni washindani na tunahitaji kushinda zaidi kwa hiyo tunataka kuutumia vyema mchezo huo,”amesema Aussems."
47732d84ebc10d114f7343b35b8c819ced7ecc7e," BARAZA la Chuo Kikuu cha Dar es Salaam (UDSM), limewathibitisha maprofesa wawili wasaidizi kuwa maprofesa kamili.Pia baraza hilo limewathibitisha wahadhiri watano kuwa maprofesa wasaidizi, wahadhiri 13 kuwa wahadhiri waandamizi ikiwa ni pamoja na wahadhiri wasaidizi tisa kuwa wahadhiri kwa kutumia vigezo mbalimbali vya kitaaluma vinavyotakiwa.Naibu Makamu Mkuu wa chuo anayeshughulikia masuala ya taaluma, Profesa Bonaventure Rutinwa amesema hayo katika taarifa aliyoitoa kwa vyombo vya habari.Rutinwa alisema baraza hilo la chuo hicho limewathibitisha Wineaster Anderson na Imani Sanga kuwa maprofesa chuoni hapo kutokana na kuandika machapisho mbalimbali ya kitaaluma ambayo yamewapatia alama inayohitajika.Pia kwa kutumia vigezo mbalimbali vya kitaaluma, Yusup Koleleni, Gastor Mapunda, Esther Ishengoma, Dev Jani na Ulingeta Mbamba wamekuwa maprofesa wasaidizi kutoka wahadhiri waandamizi.Kwa mujibu wa Profesa Rutinwa, Elinaza Mjema, Evarist Magoti, Noel Lwoga, Grace Kinunda, Richard Sambaiga, Nandera Mhando, Edith Lyimo, Ernesta Mosha na Mussa Hans wamekuwa wahadhiri waandamizi.Vilevile Juma Masele, Deusdedit Rwehumbiza, Kelefa Mwantimwa na Chacha Nyamkinda nao wamekuwa wahadhiri waandamizi.Waliopandishwa kwa vigezo vya kitaaluma kuwa wahadhiri ni Makarius Itambu, Alfred Mulinda, Rodreck Henry, Leonia John, Michael Mashauri, Titus Ngeme, Gerald Tinali, Patrick Singogo na Cosmas Masanja.Ametoa angalizo kuwa kupanda madaraja hayo kunaongeza idadi ya watumishi wabobevu chuoni hapo."
4844cb02f7be947986205fd1be1e54359d5babdb," Akizungumza jana, Mtendaji Mkuu wa Vodacom Tanzania, Rene Meza alisema promosheni hiyo inajulikana kama JayMillions na inawahusisha wateja wote wa Vodacom na ni ya kwanza ya aina yake kwani “kiasi kikubwa cha fedha kitatolewa kila siku na ni rahisi kabisa kila mtu kushiriki.”Kila siku, Vodacom itatoa mshindi mmoja wa Sh milioni 100, washindi kumi wa Sh milioni 10 na washindi mia moja wa Sh milioni moja.“Pia washindi elfu kumi watapokea muda wa maongezi wa bure wenye thamani ya Sh 1,000 kila siku,” alisema.Aliongeza kuwa hayo yanadhihirisha dhamira ya Vodacom, ambayo mbali na kutoa huduma bora kwa wateja wake, pia ina dhamira ya kubadilisha maisha ya wateja kuwa murua zaidi “ambao wamekuwa wakiendelea kujiunga na familia ya Vodacom kila siku.”"
48b701e4a229a02017217ed52c9b8e224e7e46f2," WAZIRI Mkuu Mstaafu, Mizengo Pinda amesema pamoja na umuhimu wa nyuki katika kujikomboa kiuchumi, bado sekta hiyo haijatiliwa mkazo ipasavyo.Pinda aliyasema hayo jijini hapa wakati wa uzinduzi wa warsha iliyowakutanisha wadau wa ufugaji wa nyuki na wataalamu wa sekta hiyo, kutathmini ya utekelezaji sera ya taifa ya ufugaji wa nyuki ya mwaka 1998, na kufanya mapitio ya sera hiyo.“Sekta ya nyuki sio ndogo kama wengi tunavyoichukulia, sisi ndio tunaoifanya sekta hii kuwa ndogo lakini ukweli ni kwamba sekta hii ni kubwa sana, tukiamua kuichukulia ‘serious’ itatutoa hapa tulipo,”alisema.Pinda alisema nyuki ni mdudu mdogo sana lakini ana umuhimu mkubwa kwenye uchavushaji wa mazao nchini ambapo takribani asilimia 70 ya uchavushaji wa mazao hufanywa na mdudu huyo.“Lakini jambo la kusikitisha ni kwamba sekta hii bado haibebwi inavyotakiwa, sijui niseme ni kutokana na muundo ndani ya wizara ambao umemfanya mdudu huyu asionekane kama ana faida nyingi sana,”alisema.Aliwataka wataalamu kuhakikisha wanawafikia wafugaji wadogo na kujua matatizo ambayo wanakutana nayo katika kazi zao na kuwasaidia katika kujua namna ya kufaidika na ufugaji wao waweze kujikomboa kiuchumi katika sekta hiyo.Naye, Mkurugenzi wa Utawala wa Wizara ya Maliasili na Utalii, Lucias Mwenda, aliyekuwa akimuwakilisha Katibu Mkuu wa wizara hiyo, alisema katika kuhakikisha wanainua sekta ya nyuki waliunda kikosi kazi cha kufanya tathimini muhimu kuhusu sera hiyo.Pia aliwataka wajumbe wa warsha hiyo kutumia muda huo kupitia sera hiyo kwa umakini, kuweka michango yao kwa kuangalia maeneo ambayo bado hayasaidii kasi ya kukua kwa sekta ya nyuki ili sera itakapokamilika iweze kuleta njia na matokeo sahihi.Naye, Mkurugenzi wa Misitu na Nyuki, Ezekiel Mwakalukwa alisema katika kuinua sekta hiyo waliona kuna haja ya kupitia sera ya ufugaji wa nyuki ya mwaka 1998, ili kuona namna ya kuiboresha iendane na wakati wa sasa."
48cbaad2e505e5ff8a6daf0e65ddcfa7b9dab801," TIMU ya Taifa ya Tanzania, Taifa Stars, inatarajiwa kuondoka leo kwenda Misri ikiwa na wachezaji 32, huku ikiwa na matumaini makubwa ya kufanya vizuri katika fainali za Mataifa ya Afrika, Afcon 2019.Kabla ya kuanza kwa fainali hizo Juni 21, mwaka huu nchini humo, timu hiyo itaweka kambi ya wiki mbili na kucheza mechi mbili za kirafiki za kujipima nguvu dhidi ya Misri na Zimbabwe au Nigeria. Akizungumza jana wakati anakabidhiwa bendera na Naibu Waziri wa Habari, Utamaduni, Sanaa na Michezo, Juliana Shonza, nahodha wa kikosi hicho, Mbwana Samatta alisema wanaenda kupambana ili kuleta sifa kwa Tanzania.“Kwa niaba ya wachezaji tunashukuru kwa kuwa nasi hapa na kututakia heri, nafikiri haya ni mashindano makubwa kila mmoja anafahamu, tunaenda kupambana kuleta kitu kitakachoipa sifa serikali hii ya Rais John Magufuli, na tunawaomba muendelee kuwa nasi bega kwa bega kipindi chote cha mashindano,”alisema.Kocha Mkuu Emmanuel Amunike alisema wanaenda Misri wakiwa na malengo ya kufanya vizuri na kwamba anaamini kujituma kwa wachezaji wake kunaweza kubadilisha historia nyingine, kwani kwenye mpira lolote linaweza kutokea.“Tangu tumeanza safari hii Agosti mwaka jana hadi hapa tulipofika kumetokana na juhudi za wachezaji, leo tunaenda Misri tukiwa na ahadi na malengo ya kufanya vizuri, lolote linawezekana kama ambavyo baada ya miaka 39 imetokea,” alisema. Alisema watu wa Tanzania wanastahili kuona mafanikio zaidi kwa sababu kuna wachezaji wengi wenye vipaji. Kocha huyo alimshukuru Waziri Shonza kwa kuwatembelea akisema kuwa wamefurahi ujio wake kwa kuwa umewapa hamasa kama timu.Awali, Shonza aliwatakia heri wachezaji hao na kusema kuwa ana matumaini watafanya vizuri na kurudi na ushindi. Alisema macho ya Watanzania yapo kwao hivyo, waende wakapambane, waoneshe nidhamu na kushikamana ili kuandika historia nyingine nzuri. “Twende Misri tukashinde na serikali ya awamu ya tano iko pamoja nanyi, tunaomba msituangushe bali mkawe wazalendo mkapigane kufa au kupona kupata matokeo mazuri,”alisema."
48ed17ea7e5054a02febfc7c5ab01ea3963d49f3," BRIGHTON inaongoza mbio za klabu za Ligi Kuu kutaka kumsajili mshambuliaji wa mabingwa wa soka wa Ubelgiji, Genk na nahodha wa timu ya taifa ya Tanzania, Taifa Stars, Mbwana Samatta.Timu iliyopanda daraja ya Aston Villa, Leicester, Watford pamoja na Burnley, zote zinataka kumsajili mchezaji huyo kwa kiasi cha pauni milioni 12 (sawa na Sh bilioni 35). Samatta, mwenye umri wa miaka 26, anajua kuwa anataka kwenda kucheza soka katika Ligi Kuu ya England baada ya kufanya vizuri katika Ligi Kuu ya Ubelgiji msimu huu.Mchezaji huyo alifunga mabao 23 na kuisaidia klabu yake ya Genk kutwaa ubingwa wa Ligi Kuu ya Ubelgiji pamoja na kutwaa tuzo ya kiatu cha Ebeny, ambayo hutolewa kwa mchezaji bora wa Ubegiji kutoka Afrika.Tuzo hiyo huko nyuma imewahi kuchukuliwa na Romelu Lukaku, Vincent Kompany na Michy Batshuayi. Samatta ataiongoza Taifa Stars katika mashindano ya Mataifa ya Afrika, Afcon 2019, yatakayofanyika Misri mwezi huu, ikiwa ni mara ya kwanza kwa Tanzania kushiriki tangu ilipocheza kwa mara ya mwisho mwaka 1980.Lakini baada ya kumalizika kwa mashindano hayo, Samatta anatarajia kuondoka Genk, ambayo alijiunga nayo Januari mwaka 2016 akitokea klabu ya Jamhuri ya Kidemokrasia ya Congo ya TP Mazembe, na kwenda Ligi Kuu ya England.Brighton imekuwa ikimfuatilia Samatta kwa muda na kocha wa zamani Chris Hughton ambaye ni shabiki mkubwa, wakati Graham Potter naye pia amekuwa akimkubali mshambuliaji huyo. Lakini mchezaji huyo atakabiliana na ushindani mkali kutoka kwa wapinzani wengi wa Ligi Kuu, pamoja na klabu zingine za Ulaya, ikiwemo Roma na Lyon."
4924991c24da1d29571b87e46a77aa26629bf211," KOCHA Mkuu wa timu ya taifa ya Tanzania ‘Taifa Stars’ Emmanuel Amunike ameita kikosi cha wachezaji 39 kwa ajili ya maandalizi ya fainali za Afrika zitakazofanyika Misri huku akiwarejesha kundini Ibrahim Ajib, Mohamed Hussein na Shomari Kapombe.Aidha, ameita wachezaji wawili wa kikosi cha vijana chini ya umri wa miaka 17 na 18 Kelvin John na Claryo Boniface kwa ajili ya kuwajenga kwa mipango ya baadaye. Kuitwa kwa Ajib na Hussein kutasaidia kupunguza kelele za mashabiki wa soka nchini waliokuwa wakilaumu siku za nyuma na kuwatetea kuwa wanahitajika kutokana na kiwango chao.Pia, Kapombe aliyeumia kwenye maandalizi ya mechi ya kufuzu fainali hizo dhidi ya Lesotho, huenda akaanza kucheza baada ya kuanza mazoezi kwenye klabu yake ya Simba. Akitaja timu hiyo jana kwenye mkutano na waandishi wa habari, Amunike alisema kikosi hicho ni kwa ajili ya maandalizi ya michuano ya Afrika kwa wachezaji wa ndani (Chan) na fainali za Mataifa ya Afrika Misri (Afcon).Amunike alisema wataanza mazoezi hapa nyumbani kuanzia Juni mwaka huu kisha baadaye watakwenda Misri na wachezaji 32, wakiwemo ndani vijana wale wawili kwa ajili ya michezo miwili ya kirafiki kukithamini kikosi chake cha mwisho. “Kama nilivyosema tangu awali, tukifanya kazi kwa bidii na kuamini kile tunachokifanya tutapata mafanikio, ni lazima tukalinde ile nidhamu yetu na kufanya vizuri,”alisema.Kocha huyo alisema watacheza mechi mbili dhidi ya Misri Juni 13 kisha Nigeria ili kukipima kikosi chake, kukijengea uwezo na kujiamini na kusaidia kuyafahamu mapungufu yao, kujirekebisha tayari kwa kushindana. Alitaja kikosi alichokitangaza kuwa ni Aishi Manula (Simba), Mechata Mnata (Mbao), Suleman Salula (Malindi Zanzibar), Aron Kalambo (TZ Prisons), Hassan Kessy (Nkana Zambia), Vicent Philipo (, Gadiel Michael (Yanga), Abdi Banda (Baroka FC Afrika Kusini), Ally Mtoni (Lipuli), Aggrey Morris (Azam) na Kelvin Yondani (Yanga).Wengine ni Erasto Nyoni (Simba), David Mwantika (Azam), Ally Ally (KMC), Kenned Wilson (Singida United), Feisal Salum (Yanga), Himid Mao (Petrojet Misri), Mudathir Yahya (Azam FC), Yahaya Zaidi (Ismailiya Misri), Jonas Mkude (Simba), Fred Tangalu (Lipuli) na Frank Domayo (Azam FC).Shaban Chilunda (CDTenerife-Hispania), Shiza Kichuya (ENNPI Misri), Simon Msuva (Difaa El Jadida-Morocco), Rashid Mandawa (Botswana), Mbwana Samatta (KRC Genk- Ubelgiji), Thomas Ulimwengu (JS Soura ya Algeria) na John Bocco (Simba), Farid Mussa (Tenerife-Hispania), Ayoub Lyanga (Coastal Union), Kassim Hamis (Kagera Sugar), Miraji Athumani (Lipuli) na Adi Yussuf (Solhul Moors- England)."
49332e6f1f7ababfd0fc18e396eca6de1db6b11a," Meneja Biashara wa taasisi hiyo, Thabit Mndeme aliyasema hayo jana jijini Dar es Salaam wakati akizungumzia huduma hiyo ya viwanja vinavyotolewa kwa watumishi wa umma, wafanyakazi wa kampuni binafsi na wajasiriamali.Mndeme alisema kwa sasa wateja wao watazidi kunufaika kununua viwanja vilivyopo Vikuruti wilayani Kibaha, mkoani Pwani, huku wakivipata kwa njia ya mkopo au kwa fedha taslimu.“Bayport ni taasisi yenye kutoa huduma bora kwa wateja wetu na Watanzania kwa ujumla, hivyo tunaamini huduma yetu ya mikopo ya viwanja kuwa endelevu ni sehemu ya kuhakikisha kwamba watu wote wanakuwa na uwezo wa kumiliki ardhi kwa ajili ya matumizi yao mbalimbali,” alisema na kuongeza:“Hii ni huduma endelevu na muhimu inayotolewa kwa watu wote wa Tanzania, ambapo mteja kutoka mahali popote anaweza kumiliki kiwanja hicho kwa kuchukua fomu za kuomba viwanja hivyo kupitia ofisi zetu zilizoenea nchi nzima, bila kusahau kwa wakala wetu Benki ya BOA”.Mndeme alisema wameamua kuendelea kutoa huduma hiyo ya viwanja katika eneo la Vikuruti, baada ya kufanya tathmini kwa kuangalia umuhimu wa Watanzania kuweza kumiliki viwanja ili kujenga nyumba za kuishi, nyumba za biashara na mahitaji mengineyo wapendayo."
49740fefc32e31129f8c9dc2aa6ff7f84f0ecf12," Kwa sasa wanafanya majaribio hadi kufikia Juni 30, mwaka huu futi zote za ujazo milioni 70 zitakuwa zimeungana na gesi inayotoka Mnazi Bay katika eneo la Somangafungu na kuanza kusafirishwa kwa bomba la gesi kwenda jijini Dar es Salaam.Akizindua mtambo huo jana, Mkurugenzi Mtendaji wa TPDC, Dk James Mataragio, alisema kufikia Juni 30, mwaka huu bomba la gesi litasafirisha gesi ya futi za ujazo bilioni 10.27 kwenda jijini Dar es Salaam.Dk Mataragio alisema mitambo ya Songosongo ina uwezo wa kuchakata futi za ujazo milioni 140 katoka visima vinne na Kisima cha Kiliwani -North kitatoa gesi futi za ujazo milioni 20 hadi 30 kwa siku.“Kwa kuwa mitambo yetu bado ni mipya kitaalamu hatuwezi kuingiza gesi nyingi kwa wakati mmoja, hivyo gesi huingizwa katika mitambo kidogo kidogo kupima uwezo wake lakini mpaka mwezi Juni gesi yote itakuwa imefika jijini Dar es Salaam kwa kutumia bomba la gesi,” alisema Dk Mataragio.Alisema majaribio yanafanyika ili kupima uwezo wa mitambo kuhimili kiwango cha gesi inayoingia na kuichakata katika viwango vinavyotakiwa na ujazaji wa gesi kwenye bomba na kupima mgandamizo wa gesi.Pia kuisukuma kwenda Somangafungu ambapo itakutana na ile inayotoka Madimba na kisha kuweka katika mgandamizo sawa na kusafirishwa hadi Dar es Salaam.Dk Mataragio alisema mitambo hiyo ya kuchakata gesi ya Songosongo inayomilikiwa na serikali kwa asilimia 100, kwa sasa itakuwa ikipokea gesi kutoka katika vitalu viwili ambavyo ni Kiliwani inayomilikiwa na Ndovu Resources na Songosongo inayomilikiwa na Pan African Energy Tanzanie-PAET.Alisema miundombinu hiyo ya Songosongo na ile ya Madimba iliyopo mkoani Mtwara ilizinduliwa rasmi Oktoba 2015 na Rais mstaafu Jakaya Kikwete lakini ya Songosongo ilichelewa kukamilika kutokana na miundombinu ya kisiwani kuchelewesha kufika kwa malighafi za ujenzi.Mkurugenzi huyo alisema baada ya uzinduzi wa mtambo huo, changamoto waliyobaki nayo ni kuongezeka kwa gesi wakati wakiwa na mteja mkubwa mmoja tu ambaye ni Shirika la Umeme Tanzania (TANESCO) ambao wanatumia kiasi kidogo huku viwanda na wateja wa majumbani wakiwa wachache.Alisema ili kukabiliana na changamoto hiyo, wanajipanga kusambaza gesi katika maeneo ya majumbani na viwandani Dar es Salaam na katika maeneo yaliyotengwa kwa ajili ya viwanda (EPZA) ya Mkuranga, Bagamoyo na Ruvu."
49f5d3d270928177b9704551664459ecf50ee002," Akizungumza jijini hapa, Mwenyekiti wa Kamati ya Madini ya Vito Tanzania, Gregory Kibusi, alisema: “Wachimbaji wa madini ya vito na usonara, watarajie kupata masoko ya madini yao nje.“Wanunuzi wa bidhaa zetu wapo na wana imani kubwa na madini yetu. Jambo kubwa tulilolihitaji ilikuwa kujua masoko na namna ya kupata taarifa mbalimbali. Tunafurahi kwa hilo, tumefanikiwa.”Akizungumzia namna alivyonufaika na maonesho hayo, Mkurugenzi Mtendaji wa Kampuni ya Madini ya H.B, Harry Mushi alisema maonesho hayo yamewasaidia kujua nafasi zao kibiashara.Aliongeza, maonesho hayo yamewasaidia kujua aina za madini zinazotakiwa kuwasilishwa kwenye maonesho ya kimataifa, na umuhimu wa kuzingatia ubora wa madini.“Tumegundua wafanyabiashara wa madini Tanzania tunahitaji kujipanga ili kuliteka soko la kimataifa. Tumejifunza umuhimu wa kukata madini. Madini tunayo na ni bora sana. Wachimbaji wanatakiwa kuyaongezea thamani madini yao. Jambo hili ni muhimu sana, tunahitaji kujipanga,” alisema.Naye mfanyabiashara wa madini na Ofisa Masoko wa kampuni ya Tom Gems, Jeremiah Simeon, ameshukuru Serikali ya Tanzania kutokana na kuwa na uhusiano mzuri na Thailand uliowezesha wafanyabiashara wa Tanzania kushiriki maonesho hayo na kuwafungulia mipaka ya ufahamu kuhusiana na biashara ya madini ya vito na usonara katika ngazi za kimataifa.Akizungumzia ushiriki wa Tanzania katika maonesho hayo, Kamishna Msaidizi wa Madini, Hamis Komba, alisema Serikali ina mengi iliyojifunza kutokana na ushiriki wake katika maonesho hayo ikiwemo matumizi ya teknolojia zinazotumika katika sekta hiyo.Akizungumzia kuhusu uthamini wa madini ya vito na almasi katika maonesho hayo, mthamini wa madini kutoka idara ya uthamini wa madini ya almasi (TANSORT), Edward Rweyemamu alisema idara ya uthamini imeyatumia maonesho hayo kutafiti mwenendo wa bei za madini, jambo ambalo litawasaidia kuifanyia marekebisho kanzidata ya bei ili kuhakikisha wanapata mrahaba stahiki."
4a3c5532a96ee5d9cca5495b0c891b5b65b2b18c," MABINGWA wa Ligi Kuu soka Tanzania Bara, Simba wametambulisha silaha zao mpya walizozisajili huku wakitangaza kutowatumia nyota wao wakubwa kwenye michuano ya Kagame inayotarajia kuanza leo.Nyota wapya waliotambulishwa ni Meddie Kagere aliyesajiliwa kutoka Gor Mahia, Paschal Wawa (huru) na kipa Deogratius Munishi ‘Dida’ wakitimiza wageni sita.Wengine ni Marcel Kaheza, Adam Salamba na Mohamed Rashid waliosajiliwa mapema. Wakizungumza wakati ya kuwatambulisha nyota hao Dar es Salaam jana, Mkuu wa Idara ya Habari na Mawasiliano wa Simba, Haji Manara alisema wamesajili kwa kuzingatia matakwa ya benchi la ufundi kulingana na umuhimu wa mashindano sita yajayo na siyo kumfurahisha mtu.“Kama mnakumbuka msimu uliopita ilikuwa wakikosekana Okwi (Emmanuel) au Bocco (John) tunapata shida lakini sasa hatutaki yajirudie, ndiyo maana tumeongeza nguvu kubwa kwa kutizama na ukubwa ya mashindano sita yajayo,” alisema.Amesema Kagere amechukua nafasi ya Laudit Mavugo aliyemaliza mkataba wake, Wawa kachukua nafasi ya Juuko Murshid anayefanya majaribio Supersport ya Afrika Kusini na Munishi wamemchukua kwa sababu ya uzoefu wake kwenye michuano ya kimataifa.Manara alisema bado wataendelea na usajili na lengo ni kuifanyia kazi kauli ya Rais John Magufuli kwa kuhakikisha michuano ya kimataifa mwakani wanafanya vizuri.Daktari wa timu hiyo Yassin Gembe alisema nyota hao wamesajiliwa baada ya kufuzu vipimo vya afya.Aliongeza kuwa wachezaji wengi waliokuwa kwenye ligi hawatacheza Kagame kwa vile wana majeruhi madogo na wanapaswa kutumia muda huu ya mapumziko kuyatibia.Aliwataja watakaopumzika kuwa ni Salimu Mbonde mwenye majeraha makubwa na atakaa nje muda mrefu zaidi.Wenye majeraha madogo na watakaokosekana Kagame ni Okwi, Bocco, Shomari Kapombe, Erasto Nyoni na Aishi Manula.Kocha wa Simba, Masoud Djuma amesema haimaanishi kukosekana kwa wachezaji wengine ndiyo hawawezi kuchukua kombe, kwani wana kikosi kikubwa chenye uwezo wa kupambana na wale waliokuwa hawapati nafasi watacheza.Aidha, wachezaji watatu waliotambulishwa walizungumza ambapo Wawa alisema amefurahishwa kujiunga na wekundu hao na kuahidi kuonesha kazi uwanjani huku Kagere akisema amekuja kufanya kazi na Munishi akiwashukuru Simba kwa kumpa thamani."
4a9a5b9ce7c49ef6d3025a1a36236ee187311423," Baadhi ya wabunge wameiagiza serikali kuchukua hatua kali za kuimarisha shilingi ya Tanzania dhidi ya dola ya Marekani. Mbunge wa Viti Maalumu, Magdalena Sakaya (CUF) alitaka kutilia mkazo uvuvi katika Bahari ya Hindi na vyanzo vingine vya maji kama moja ya maeneo ambayo serikali inaweza kutumia katika kukusanya mapato.Alitumia fursa hiyo kuitaka serikali kupunguza gharama kwa kupunguza magari ya kifahari ambayo hutumiwa na watendaji wa juu wakiwemo mawaziri na manaibu wao, makatibu na wakuu wa mikoa na wilaya."
4abffcd8cff043da06735cf2de74fecaf0708e43," WIZARA ya Maliasili na Utalii imepanga kuyatumia Maadhimisho ya Siku Nyuki kitaifa yatakayofi kia kielele Jumatatu ijayo kuelimisha jamii kuhusu umuhimu wa mdudu nyuki.Mwaka 2017 Umoja wa Mataifa ulitangaza kuwa Mei 20 kila mwaka itakuwa siku ya nyuki duniani. Kauli mbiu ya siku hiyo kwa mwaka huu ni: “Linda Nyuki” Akizungumza na gazeti hilo kuhusu maadhimisho hayo ya siku tatu yanayoanza leo Ofisa Ufugaji anayehusika na Masuala ya Ugani katika Idara ya Misitu na Nyuki Wizara ya Mali Asili na Utalii, Philipo Ndilahomba alisema dhamira kubwa ya kuadhimisha siku hiyo ni kuihamasisha jamii ione na kuthamini wadudu hao “Kwenye maadhimisho wizara inakusudia kuwa na matukio matatu amkubwa: maandamano ya amani kuunga mkono jitihada za umoja wa mataifa kumheshimu mdudu nyuki,” alisema Ndilahomba Ofisa Ufugaji huyo alisema pia kutakuwa na maonesho ya kazi na bidhaa mbalimbali za wadau wa ufugaji nyuki nchini.“Inakusudiwa kufanyika kongamano kujadiliana kuhusu umuhimu wa mdudu huyo nyuki, maisha yake matishio yaliyopo katika usalama wake kwenye mazingira yetu na ni namna gani tunaweza tukakabiliana na hizo changamoto zinazotishia usalama wa mdudu huyo,” alisititiza Ndilahomba.Alisema mdudu nyuki na wengine wachavushao ni wadudu muhimu sana kwa maisha ya binadamu na kuwa kutokana na kutokana na umuhimu huo ikaonekana ni vema kuwepo na siku maalumu ya kidunia kwao ili kuheshimu michango yao katika suala zima la uchavushaji na hivyo kuchangia katika usalama wa chakula. “Kwa sababu inaaminika kuwa bila huduma ya uchavushaji ya wadudu hawa tunaweza kusema hakuna maisha. Kwa sababu nyuki ndio wanaohusika na suala la kuendeleza kizazi cha miti na mimea kupitia hiyo huduma ya uchavushaji,” alisema Ndilahomba.Alisema maadhimisho ya siku ya nyuki yanafanyika kwa mujibu wa maazimio ya Baraza la Umoja wa Mataifa ilililoazimia kwamba kuwepo na maadhimisho ya siku ya nyuki ambapo kila nchi mwanachama inaadhimisha siku hiyo kwa ajili ya kukumbuka na kutoa heshima kwa mdudu nyuki na wadudu wengine wachavushao.Katika tamko lake kuadhimisha siku hiyo, Mkurugenzi Mkuu wa Shirika la Chakula Duniani (FAO), Jose Graziano da Silva alisema Siku ya Nyuki Duniani ni nafasi ya kutambua jukumu la kufuga nyuki na kulinda wadudu wengine wachavushao katika kuongeza usalama wa chakula, kuboresha lishe na kupambana na njaa na pia kutoa huduma muhimu za mazingira kwa ajili ya kilimo.Siku ya Nyuki Duniani huadhimishwa kumkumbuka mkazi wa kijiji cha Breznica katika Manispaa ya Zirovnica nchini Slovenia, Anton Janša aliyezaliwa Mei 20, 1734 ambaye alijitolea kuwahamasisha wanavijiji kuhusu umuhimu wa kufuga nyuki."
4ad2d58e8d4159b492758479cc2ca008a2a8160a," Mkurugenzi wake, Meta Petro alisema juzi kwa njia ya simu kuwa, sasa wameandaa zawadi kuanzia mshindi wa kwanza hadi wa 15 katika mbio za kilometa 21 wakati awali wanariadha wanne bora ndio walikuwa wakipewa zawadi.Petro alisema kuwa lengo lao ni kuhakikisha wanatoa zawadi hadi kwa mwanariadha akayemaliza katika nafasi ya 50 ili kuhakikisha mbio hizo zinakuwa na ushindani wa hali ya juu zaidi kutoka kwa washiriki.Alisema zawadi hizo zitatolewa kwa washindi wakike na kiume huku katika mbio za kilometa tano, ambazo katika mbio nyingi huwa ni za kujifurahisha na hazina zawadi, wenyewe watatoa zawadi hadi kwa washindi 15 wa kwanza.Akielezea maboresho hayo, Petro alisema kuwa, kwa upande wa watoto wadogo, ambao watachuana katika mbio za kilometa 2.5, zawadi zimeongezwa hadi kwa mtu atakayemaliza katika nafasi ya 15 badala ya wale wanne wa kwanza.Alisema kuwa kwa uoande wa kilometa 21 kwa wanaume na wanawake, mshindi wa kwanza ataondoka na Sh milioni 1, wakati wa pili Sh 500,000 wa nne Sh 100,000, watano Sh 80,000, wa sita Sh 70,000, wa saba Sh 60,000, wa nane 50,000, wa tisa Sh 40,000 na wa 10 Sh 30,000.Washindi wa 11 na 12 kila mmoja atapewa Sh 30,000 wakati wa 13 hadi 15 kila mmoja ataondoka nakifuta jasho cha Sh 20,000.Alisema kuwa kwa upande wa kilometa tano, mshindi wa kwanza ataondoka na Sh 200,000 wakati wa pili atapewa 100,000 huku yule atakayemaliza watatu atapata Sh 50,000 huku wa nne Sh 30,000 na watano Sh 20,000, na wa sita hadi wa 15 kila mmoja atapewa Sh 10,000.Kwa watoto, mshindi wa kwanza atapewa Sh 50,000 wakati yule wa pili ataondoka na Sh 40,000 huku wa tatu atabeba Sh 30,000, wa nne na tano kila moja atapewa Sh 20,000, wa sita Sh 15,000, wa saba hadi wa 12 kila moja atajiondokea na Sh 10,000, wa 13 hadi wa 15 kila moja atapewa Sh 5,000.Mbio hizo zinadhaminiwa na Mamlaka ya Hifadhi ya Ngorongoro (NCAA) pamoja na Bonite Bottlers, ambapo Petro amezitaka taasisi binafsi pamoja na zile za Serikali na watu binafsi kujitokeza kudhamini mbio hizo zenye kauli mbiu ya `Kimbiza Jangili’."
4b1b9aaa2431e1fd6c17d0b7915989bfe28c9b22,"['Manchester City inataka kumpatia mshambuliaji wa  England  Raheem Sterling mkataba mpya  - chini ya miezi 12 baada ya mchezaji huyo mwenye umri wa miaka 24 kutia saini mkataba mpya . (Metro)', 'Mshambuliaji wa Barcelona na Argentina  Lionel Messi, 32, anasema kwamba baadhi ya watu katika klabu hiyo hawamtaki mshambuliaji wa Brazil Neymar, 27, kurudi. (Metro 95.1 via Sun)', 'Manchester United wanafikiria kumsajili aliyekuwa kiungo wa kati wa Liverpool Emre Can. Mchezaji huyo mwenye umri wa miaka 25 na raia wa Ujerumani alijiunga na Juventus  2018. (Sky Sports)', 'United pia wana hamu ya kumsajili kiungo wa kati wa Leicester na England James Maddison, 22, mbali na mshambuliaji wa Lyon na Ufaransa  Moussa Dembele. (ESPN)', 'Liverpool na Chelsea zinamtaka kiungo wa kati wa  Bournemouth mwenye umri wa miaka 22 Lewis Cook. (Mail)', ""Mshambuliaji wa Paris St-Germain na Uruguay Edinson Cavani, 32, amekataa ofa ya kujiunga na klabu ya David Beckham ya Inter Miami . (L'Equipe via Calciomercato - in Italian)"", 'Kiungo wa kati wa Arsenal Mesut Ozil anaamini amefanywa kisingizio katika klabu hiyo. Raia huyo wa Ujerumani mwenye umri wa miaka 31 anasema kwamba atasalia katika klabu hiyo hadi mwisho wa kandarasi yake 2021.. (Times via The Athletic - subscription required)', 'Newcastle imeanza mazungumzo na ndugu wawili Sean Longstaff, 21, na nduguye Matty, 19, katika harakati za kukubaliana mkataba ili kuwaweka wawili hao katika klabu hiyo  licha ya hamu kutoka kwa Man United . (Express)', 'Beki wa Crystal Palace na England  Gary Cahill, 33, amesema kwamba kustaafu sio lengo lake  baada ya kutochezeshwa akiwa katika klabu ya Chelsea msimu uliopita. (Times - subscription required)', 'Mkufunzi wa zamani wa timu ya taifa ya Marekani Jurgen Klinsmann anatarajiwa kurudi katika ukufunzi wakati huu akiwa kocha wa timu ya taifa ya Ecuador. (Sun)', 'Rais wa klabu ya Napoli  Aurelio de Laurentiis anasema kwamba klabu hiyo huenda ikalazimika kumuuza kiungo wa kati Kalidou Koulibaly. Manchester United ina hamu ya kumsajili mchezaji huyo wa Senegal mwenye umri wa miaka 28. (Talksport)', 'Manchester United iliwasilisha ombi la kumsajili beki wa Uturuki na Juventus mwenye umri wa miaka 21 Merih Demiral kabla ya kumsaini beki wa kati mwenye umri wa miaka 26  Harry Maguire. (Sky Italia via Sporx - in Turkish)', 'Mshambuliaji wa Leicester City na Nigeria Kelechi Iheanacho, 23, huenda analengwa na klabu ya Besiktas. (Calciomercato - in Italian)', 'Mshambuliaji wa klabu ya Al-Sadd na Algeria Baghdad Bounedjah, 27, anachunguzwa na klabu ya Leeds , Lille na Marseille. (Le Buteur - in French)', 'Mkufunzi wa Leeds Marcelo Bielsa anasema kwamba angependa sana mshambuliaji wa Arsenal aliyepo kwa mkopo katika klabu hiyo Eddie Nketiah, 20, kufanikiwa katika klabu hiyo ya Elland .. (Yorkshire Evening Post)', 'Beki wa Everton Lewis Gibson anataka kujiunga tena na Newcastle. Mchezaji huyo mwenye umri wa miaka 19 alikuwa shule ya mafunzo ya soka katika klabu hiyo ya Magpies. (Football Insider)', 'Mshambuliaji wa zamani wa Manchester United, AC Milan, Inter Milan, Juventus na Paris St-Germain Zlatan Ibrahimovic, 38, ametoa ishara kwamba atstaafu kuichezea klabu ya LA Galaxy baada ya mechi yake wikendi hii  (Sun)', 'Kiungo wa kati Manchester United  na Serbia   Nemanja Matic,  mwenye umri wa miaka 31, anatafutwa na   Inter Milan. (Sun) ', 'Kiungo wa kati wa Barcelona   Ivan Rakitic, mwenye umri wa miaka 31, ameacha azma yake ya kuhamia  Manchester United mwezi Januari kwasababu  Wacroasia hawataki ahamie  Manchester. (Mail)', 'La Liga  imependekeza kwa shirikisho la soka la  Uhispania  kwamba shindano la   El Clasico lililiyopangwa tarehe  26 Oktoba   Barcelona lifanyike badala yake tarehe 7 Disemba . Tayari shirikisho hilo la mpira wa miguu limeomba kubadilisha gemu hiyo ifanyike   Madrid  kutokana na hofu ya  ghasia za kiraia.(AS)', 'Mshambuliaji wa Red Bull Salzburg  Erling Haaland analengwa na Manchester City.  Kijana huyo  Mnorway mwenye umri wa miaka  19 ni mtoto wa kiungo wa kati wa Manchester  City  Alf-Inge Haaland. (Sun)', 'Mchezaji wa safu ya mashambulizi  ya klabu ya Lyon  Moussa Dembele anataka kurejea katika soka ya England ,  huku akiripotiwa kusakwa na Everton na  Manchester United. Kijana huyo mwenye umri wa miaka   23- aliyekuwa mchezaji wa zamani wa timu ya Ufaransa ya walio chini ya umri wa miaka -21  awali alichezea klabu ya Fulham. (Football Insider)', 'Manchester United walimtaka na kumfuatilia mchezaji wa  Juventus raia wa poland na  mlindalango wa zamani wa  Arsenal goalkeeper Wojciech Szczesny,mwenye umri wa miaka  29, wakati wa msimu ujao wa soka kabla David de Gea  kusaini mkataba mpya katika   Old Trafford mwezi uliopita. (Goal)', 'Wolves wameweka dau kwa ajili ya kusaini mkataba na  kiungo wa kati wa  Ivory Coast  Franck Kessie mwenye umri wa miaka 22 kutoka AC Milan  mwezi Januari . (La Gazzetta dello Sport via Calciomercato)', 'Tottenham  na  Manchester United ni miongoni mwa klabu kadhaa zilizowasiliana na   Borussia Monchengladbach kuhusiana na namna wanavyoweza kumpata Mswiss anayecheza safu ya kati   Denis Zakaria ambaye sasa ana umri wa miaka 22. (Bild - in German) ', 'Kiungo wa kati wa Tottenham na  Denmark  Christian Eriksen, mwenye umri wa miaka 27, ""si mzuri vya kutosha  "" kwa  Bayern Munich,  anasema mchezaji wa zamani wa klabu hiyo   Lothar Matthaus. (Sport 1, via Standard)', 'Tottenham watalenga kumnunua mchezaji wa safu ya mashambulizi wa Real Madrid Muhispania  Isco,mwenye umri wa miaka  27, kama wataamua kumuuza Eriksen  ifikapo mwezi Januari (El Desmarque - in Spanish)', 'Liverpool wako tayari kumuuza kiungo   wa kati wa  England   Adam Lallana, ambaye sasa ana umri wa miaka 31, mwishoni mwa msimu ikiwa atbakia kuwa mchezaji wa ziada. (Football Insider)', 'Mlindalango wa Liverpool Mhispania  Adrian, mwenye umri wa miaka 32, anasema  the Reds  walimkanyaga mara mbili na kumuumiza mlindalango wa Brazil  Alisson Becker,mwenye umri wa miaka  27. (Telegraph) ', 'Watfordwamekataa ombi kutoka kwa Fluminense la kuendelea kubaki na  Joao Pedro nchini Brazil  hadi Juni -2020.   Hornets wamekubali kusiani mkataba na kijana huyo mchanga mwenye umri wa miaka 18 tu anayecheza safu ya mashambulizi  Januari 1 . (Watford Observer)', 'Winga wa Crystal   Wilfried Zaha, mwenye umri wa miaka 26, hutoa  10% ya mshahara wake kama msaada katika  nchini  Ivory Coast ambako ndio asili yake ,  ikiwa ni ni pamoja na kusaidia kituo cha yatima kinachoendeshwa na dada yake. (Mirror)', 'Liverpool  ina matumaini ya kuipiku Chelsea  kwa kusiani mkataba na mchezaji wa kimataifa wa vijana wadogo ya England kutoka  Exeter  anayecheza safu ya kati   Ben Chrisene ambaye kwa sasa ana umri wa miaka 15. (Sun)']"
4b316bdcd74d1c4cd61a2f73940cce36a3e38775," Hatua hiyo imepokelewa kwa furaha na wazalishaji maziwa kwa kuwa udhibiti huo wa bei utasaidia kupambana na wanunuzi wasiokuwa waaminifu.Waziri wa Biashara, Vincent Munyeshyaka ameelekeza kuwa kuanzia wiki iliyopita lita moja ya maziwa bei yake ya chini itauzwa kwa Rwf200.Aidha vituo vya kukusanya maziwa vitauza viwandani kwa Rwf220 lakini kwa wafugaji au vituo vinavyouza moja kwa moja katika viwanda vya Inyange cha Masaka, Kigali, watalipwa Rwf240 kwa lita.Mwenyekiti wa Shirikisho la wazalishaji Maziwa Rwanda (NDFFR), Gahiga Gashumba alisema udhibiti huo wa bei utasaidia kuondokana na udanganyifu.Alitoa mfano wawazalishaji wa maziwa kutoka wilaya ya Nyagatare wamekuwa wakipata Rwf170 kwa lita moja ya maziwa kutoka vituo vya kukusanyia bidhaa hiyo jambo ambalo haliendani na uzalishaji.Wakati huohuo bidhaa za maziwa kutoka kampuni nane zimepewa alama ya ubora (S-Mark) na Bodi ya Viwango Rwanda (RSB).Aprili 20 mwaka jana RSB ilitoa maelekezo ya kuthibitishwa kwa bidhaa hizo kwa lengo la kutangaza bidhaa zinazozalishwa nchini huku ikitekeleza agizo la mawaziri kusimamia ukusanyaji, usafirishaji na uuzaji wa maziwa.Kati ya bidhaa zinazotengenezwa nchini humo zilizopewa alama ya ubora ni pamoja na jibini, barafu, maziwa mgando na maziwa ambazo kwa sasa ziko katika maduka makubwa mjini Kigali baada ya kufikia mahitaji ya viwango vinavyotakiwa.Meneja wa utoaji hati za ubora katika RSB, Antoinette Mbabazi, alisema kati ya mahitaji yanayopaswa kufikiwa na kampuni au bidhaa ili kupewa hati ya ubora ni pamoja na usafi, vifaa vinavyotumika kuandaa bidhaa hizo.Ameeleza kuwa ni lazima utayarishaji wake utumie umeme kwa sababu bidhaa za maziwa inahitaji kuwekwa kwenye ubaridi kwa kiwango fulani kwa ajili ya kuepusha maradhi."
4b6eddb260cf69fa0ec1d343699edaa3c91de592," TIMU ya soka ya taifa ya wanawake chini ya umri wa miaka 20, Tanzanite jana ilitinga fainali za michuano ya Kombe la Cosafa na sasa itacheza na Zambia keshokutwa. Tanzanite ilitinga hatua hiyo kwa ushindi wa mabao 2-0 dhidi ya wenyeji Afrika Kusini katika mechi ya nusu fainali ya pili, huku wapinzani wao, Zambia wakiifunga Zimbabwe mabao 4-0 katika nusu fainali ya kwanza. Michezo yote hiyo ilichezwa kwenye Uwanja wa Gelvandale Port Elizabeth, Afrika Kusini. Katika mchezo, huo ushindi wa Tanzanaite ulipatakana kupitia mabao ya Enekia Kasonga dakika ya 18 na bao la pili likiwekwa kimiani na mwanadada Opa Sanga dakika ya 22. Mechi ya fainali inatarajiwa kuwa ya kisasi kwani Tanzanite na Zambia zilikuwa kundi moja na katika mechi yao, Zambia iliibuka na ushindi wa mabao 2-0. Mbali na mechi hiyo, lakini Tanzania na Zambia zilishakutana kwenye michuano kadhaa na mara zote Zambia imekuwa ikitamba."
4b7f4f3ec8977c4bd930528c5a16f614edd59433," Hatua hiyo inatokana na ushindani uliopo kutokana na bidhaa katika soko hilo kuwa na viwango vya juu vya ubora.Chisawilo aliyasema hayo jana mjini Babati katika mkutano mkuu wa tisa wa TCCIA mkoani Manyara na kuwataka wafanyabiashara wawekeze kwenye kilimo na viwanda ili waweze kuuza mazao yao pia.Alisema ni vema wafanyabiashara wakajitathmini na kutathmini bidhaa zao kabla ya kushiriki soko hilo lililopanuka zaidi baada ya kuingia kwa Sudan Kusini.Alishauri sekta binafsi na Serikali zishirikiane ili kuhakikisha wafanyabiashara na wazalishaji wa bidhaa nchini wanatumia soko hilo moja kwa moja, badala ya kuwaachia wachuuzi wanunue bidhaa kutoka kwa wazalishaji na kuziuza nje ya nchi.Mkuu wa Mkoa wa Manyara, Joel Bendera alisema, TCCIA ni chachu ya kujenga uchumi wa mkoa kwa kuwa ni chombo kinachowaunganisha wafanyabiashara, wakulima na wajasiriamali katika kutafuta masoko na kuondoa umaskini."
4bc882e9e5a9a33ac6310e9e66234803cb51b2b6," WANAMAJI wa kikosi Maalumu cha Kuzuia Magendo, KMKM wameanza kurudi katika mwelekeo wa kuwania taji la Ligi Kuu Zanzibar baada ya kushinda kwa mabao 2-1 dhidi ya Polisi kwenye Uwanja wa Mao mjini hapa.Mchezo huo uliokuwa na kasi kubwa ya mashambulizi yalianza kwa timu ya Polisi kupata bao la kuongoza mapema tu baada ya kuanza kwa kipindi hicho na kuongeza kasi ya ushambulizi kwa KMKM ambao kwa matokeo hayo imeweza kufikisha pointi 65 ikiwa katika nafasi ya nne ya msimamo wa ligi hiyo, ambayo kinara anaongoza kwa pointi 67.KMKM imekuwa katika wakati mgumu tangu kurudi Kisiwani Pemba, ambapo mechi zake mbili za mwanzo moja ilitoka sare na Mafunzo na mechi ya pili ikafungwa na Zimamoto hali iliyotoa picha kwa wadau wa mchezo huo kuwatoa katika mbio za ubingwa.Mbali na mchezo huo, pia katika Uwanja wa Amaan kulikuwa na michezo miwili, ambapo mmoja ulichezwa saa 8:00 mchana kati ya Zimamoto na Chuoni ambao ulimalizika kwa Zimamoto kushinda 1-0 lililofungwa na Nyange Othman Denge dakika ya 84.Aidha, wakati wa saa 10:00 kulipigwa mchezo kati ya Malindi na Jang’ombe Boys ambao ulimalizika kwa Malindi nao kushinda mabao 3-2.Katika mchezo huo, Malindi mabao yake mawili yalifungwa na Amour Omar Janja dakika ya pili na 41 na moja likafungwa na Ali Juma dakika ya 87 wakati Boys mabao yake yakifungwa na Joshua Salum Bosco dakika ya tisa na Yakubu Amour Bakar dakika ya 29.Ligi hiyo leo itakuwa katika mapumziko na inatarajiwa kuendelea tena Aprili 9 kwa kupigwa michezo mitano, ambapo mitatu itachezwa kwenye kituo cha"
4c5fec07ab429a07e915617d597778e7d7b3bc83," WATU wanne ikiwemo Mchungaji Henry Ogwany (44), ambaye ni raia wa Nigeria, wamefikishwa katika Mahakama ya Hakimu Mkazi Kisutu, Dar es Salaam, wakikabiliwa na mashitaka ya kusafirisha dawa za kulevya aina ya heroin zenye uzito wa zaidi ya kilogramu 19.Mbali na Mchungaji Ogwanyi, mshitakiwa mwingine ni Onyebuchi Ogbu (34), pia raia wa Nigeria na mkazi wa Msimbazi ambao kwa pamoja walifikishwa mahakamani mbele ya Hakimu Mkazi Mkuu, Huruma Shaidi.Wengine aliopandishwa nao kizimbani ni raia wawili wa Latvia, Linda Mazure (21) ambaye ni mwanafunzi na Martins Plavins (20), mkandarasi mkazi wa Latvia waliofikishwa mbele ya Hakimu Mkazi, Augustino Rwizile.Mbele ya Hakimu Rwizile, Wakili wa Serikali, Costantine Kakula akisaidiana na Batilda Mushi, alidai kuwa washitakiwa Mazure, Ogwanyi na Plavins walitenda kosa hilo Aprili 17, mwaka huu kwenye Uwanja wa Ndege wa Kimataifa wa Julius Nyerere (JNIA), Dar es Salaam.Kakula alidai kuwa kwenye uwanja huo wa ndege uliopo wilayani Ilala mkoani Dar es Salaam, washitakiwa hao walikutwa wakisafirisha dawa za kulevya aina ya heroine zenye uzito wa kilogramu 4.87.Hakimu Rwizile alisema washitakiwa hawapaswi kujibu kitu chochote kwa sababu mahakama hiyo, haina mamlaka hadi Mkurugenzi wa Mashitaka nchini (DPP) atakapotoa kibali cha kusikiliza kesi hiyo.Hata hivyo, upande wa mashitaka ulidai kuwa upelelezi wa kesi hiyo haujakamilika. Kwamba kesi hiyo haina dhamana, hivyo wanaomba tarehe nyingine kwa ajili ya kutajwa.Hakimu Rwizile aliahirisha kesi hiyo hadi Mei 7, mwaka huu kwa ajili ya kutajwa na washitakiwa walirudishwa rumande.Akisoma mashitaka mbele ya Hakimu Shaidi, Wakili wa Serikali Batilda Mushi alidai kuwa Ogwany na Ogbu wote ni wafanyabiashara na wakazi wa Nigeria na Msimbazi jijini Dar es Salaam."
4c7aadef8f8567eede8cb0690f090afe1b26c815," WAFANYABIASHARA katika Kata ya Muriet jijini Arusha, wameiomba serikali kupunguza ushuru wa soko kutoka Sh 500 hadi 200 kama ilivyokuwa awali ili kuwapunguzia mzigo.Aidha, wameiomba serikali kuwajengea shule ya msingi kwenye kata hiyo kutokana wanafunzi kutembea umbali mrefu na kupanda daladala, hali ambayo ni hatarishi kwa watoto wa chekechea.Wafanyabiashara hao walitoa ombi hilo juzi mbele ya Naibu Waziri wa Mambo ya Ndani ya Nchi, Hamad Masauni alipotembelea Kituo cha Polisi cha Muriet, ambako wananchi walimzingira na kumweleza malalamiko yao.Akizungumza kwa niaba ya wenzake, mmoja wa wafanyabiasha hao Amina Juma alisema Jiji la Arusha halijawajengea wafanyabiashara hao soko licha ya kuwa na eneo, hali inayowafanya kufanya biashara zao pembeni mwa barabara kuu ya Arusha – Simanjiro, lakini wanadaiwa ushuru wa Sh 500.“Sisi hatuna soko, lakini uongozi wa jiji wamepandisha ushuru kutoka Sh 200 mpaka 500 kwa siku, hali inayotufanya tushindwe kufanya biashara zetu ndogondogo za kujipatia kipato kwa ajili ya familia,” amesema.Naye Upendo Michael aliiomba serikali kujenga shule ya msingi kwenye kata hiyo mpya ambayo haina shule ya msingi licha ya kuwa na wakazi wengi. Alisema wanafunzi wa chekechea wanapata adha kubwa ya kutembea umbali mrefu pamoja na kupanda daladala hali inayohatarisha usalama wao.Aidha, alisema pia malori ya moramu katika Jiji la Arusha linawapandishia ushuru na kufikia Sh 15,000 kwa lori hali inayowasababisha kushindwa kufanya biashara hiyo.Kaimu Mtendaji wa Kata ya Murieti, Onisael Munisi amesema kwenye ofisi hiyo hana barua yoyote kutoka jiji inayoonesha kupanda kwa ushuru, atawasiliana na Mkurugenzi wa Jiji, Dk Maulid Madeni kwa ajili ya ufafanuzi wa kupanda kwa ushuru wa soko pamoja na moramu.Akizungumizia ujenzi wa shule, Diwani wa Kata ya Murieti, Francis Mbise alisema Baraza la Madiwani limeshapata eneo la ekari tano kwa ajili ya ujenzi wa shule hiyo ambao utaanza hivi karibuni.Naibu Waziri Masauni alisema Rais John Magufuli anataka wafanyabishara wanyonge wafanye biashara zao bila kubughudhiwa kwa kupangiwa kodi kubwa, hivyo suala lao atalifanyia kazi.“Changamoto hizi nitawasiliana na Waziri, Ofisi ya Rais, Tawala za Mikoa na Serikali za Mitaa (Tamisemi), Selemani Jafo pamoja na Mkuu wa Mkoa wa Arusha, Mrisho Gambo, kwa ajili ya kutatua changamoto hizi,” alisema."
4c92d992f539b1c7935a2ad8919ea143ec457bd5," Kuanzishwa kwa huduma hiyo mpya, kumetokana na taasisi hiyo kupania kuboresha maisha ya Watanzania, ikiwamo kundi la wajasiriamali ambalo limeendelea kusahauliwa na kampuni nyingi kupewa mikopo.Akizungumza katika uzinduzi huo, Mkurugenzi wa Bayport Financial Services, John Mbaga, alisema lengo lao ni kutoa fursa ya watumishi wa umma, wafanyakazi wa kampuni na wajasiriamali kutimiza ndoto za kumiliki ardhi nchini Tanzania.“Huduma yetu katika mradi wa Vikuruti Kibaha mkoani Pwani, fomu zake zinapatikana katika matawi yote ya Tanzania Bara, huku fomu za kukopeshwa viwanja hivyo zikipatikana kwa wiki mbili, kuanzia Mei 22 hadi Juni 10 mwaka huu.“Si lazima uwe mtumishi wa umma ili uwe na sifa ya kukopeshwa viwanja, ila hata wajasiriamali nao wamekumbukwa katika huduma hii nzuri kwa Watanzania wote, hivyo ni wakati wao sasa kuiunga mkono taasisi hii ili iweze kuwakomboa na kuwakwamua pia,” alisema Mbaga.Akimwakilisha Mkuu wa Wilaya ya Kibaha katika uzinduzi huo, Ofisa Mipango wa Wilaya hiyo, Obed Katonge alisema kwamba Bayport imebuni huduma nzuri inayofaa kuungwa mkono na Watanzania wote, hasa kwa kuingia kwenye sekta ya ardhi inayopanda thamani siku hadi siku duniani kote.“Serikali hususan kwenye wilaya yetu ya Kibaha tumepokea huduma hii kwa mikono miwili, ukizingatia kuwa wilaya yetu ni kati ya maeneo yanayokuwa kwa kasi, hivyo tunaamini tutaendelea kushirikiana na Bayport kwa ajili ya kuwapatia mwangaza wateja na wananchi wote kwa ujumla,” alisema Katonge.Meneja Masoko na Mawasiliano wa Bayport Financial Services, Ngula Cheyo, alisema kuanzishwa kwa huduma hiyo mpya ni njia ya kunapanua wigo wao na shabaha ya kuwafaidisha wateja wao na Watanzania wote kwa huduma na bidhaa zilizothibitishwa kwa ubora zaidi.“Bayport ilikaa na kufanya tafiti kadhaa zenye nia ya kujenga jamii na kuinua uchumi wa Watanzania wote, hivyo tukaona ipo haja ya kufungua ukurasa huu wa kukopesha viwanja, huku wateja wetu wakitakiwa kulipa kila mwezi katika vipindi vya miezi 24, ambapo kiwanja cha chini kabisa kinapatikana kwa Shilingi 1,700,000 na nzuri zaidi wateja wetu wanaweza kuona huduma nyingine nzuri za mikopo ,” alisema Cheyo.Meneja Bidhaa wa Bayport Financial Services, Thabit Mndeme alisema makato ya kiwanja chenye thamani ya Sh 1,400,000 kwa mjasiriamali ni 105,181.55, wakati mtumishi wa umma akilazimika kukatwa Sh 73,684.49, huku akiongeza kuwa mtu anaweza kupata kiwanja kwa malipo ya fedha taslimu.“Naomba Watanzania wajitokeze kwa wingi kukopeshwa viwanja hivi ili watimize ndoto zao za ujenzi wa nyumba, maana Bayport imekuja kwa ajili ya kuboresha maisha ya Watanzania wote, maana tangu sasa kila mtu anaweza kuwa baba au mama mwenye nyumba,” alisema Cheyo."
4cccc9422b54fc433479e10306a5293839cd1891," WAZIRI Mkuu, Kassim Majaliwa amelipongeza Kanisa la Tanzania Assemblies of God kwa kuthamini na kutambua kazi zinazofanywa na Serikali ya Awamu ya Tano.Ametoa pongezi hizo jana wakati akizungumza na maelfu ya waumini wa kanisa hilo katika Maadhimisho ya Miaka 80 ya TAG hapa nchini yaliyofanyika kwenye uwanja wa Sheikh Amri Abeid, jijini Arusha.“Baba Askofu Mtokambali umenifurahisha kwa takwimu ulizozitaja hapa za miradi mikubwa ambayo inatekelezwa na serikali hii. Kuna wengine hawapendi kusikia mambo kama haya, hongera sana,” amesema.Waziri Mkuu ambaye alikuwa mgeni rasmi kwa niaba ya Rais John Magufuli, amesema ameguswa na jinsi kanisa hilo linavyomtambua Rais na wasaidizi wake na kuthamini juhudi za serikali.“Serikali hii imedhamiria kuwatumikia Watanzania wote bila kujali dini zenu, rangi wala itikadi za kisiasa. Napenda kuwahakikishia kuwa Serikali ya Awamu ya Tano itaendelea kumtegemea Mungu pasipo shaka yoyote.” amesema.Pia aliwapongeza viongozi wa kanisa hilo kwa mafanikio yaliyopatikana katika kipindi chote cha miaka 80.“Pia nikupongeze Baba Askofu kwa kuchangia mifuko 1,000 ya saruji kwa ajili ya ujenzi wa shule za sekondari hapa Arusha. Natambua kwamba ulishachangia mifuko mingine 500, asante sana.”Alilishukuru kanisa hilo kwa kuendesha maombi maalumu kwa ajili ya Taifa yaliyoongozwa na Mchungaji Titus Mkama. “Niliguswa sana wakati maombi ya Taifa yalipokuwa yakiendelea. Mchungaji aligusia masuala ya muhimu kwa Taifa hili.”Mapema, akimkaribisha Waziri Mkuu kuzungumza na maelfu ya washirika waliohudhuria maadhimisho hayo, Askofu Mkuu wa TAG, Dk Barnabas Mtokambali alisema anamshukuru Rais Magufuli kwa kulipenda na kulijali kanisa hilo.Alimpongeza Rais Magufuli kwa miradi mikubwa ya maendeleo anayoisimamia kama vile umeme wa Bonde la Mto Rufiji Reli ya SGR, ununuzi wa ndege, ujenzi wa hospitali mpya 67 za wilaya, ujenzi wa vituo vya afya 370 na ununuzi wa dawa za hospitali.“Nina umri wa kutosha lakini katika miaka yangu yote hii, sijawahi kuona hospitali 67 zikijengwa kwa pamoja. Tena, mwaka huu wa fedha mmetenga hela kwa ajili ya ujenzi wa hospitali nyingine 27. Hongera sana kwa ujasiri huo,” alisema Dk Mtokambali. Maadhimisho ya miaka 80 ya TAG yamekwenda sambamba na hitimisho la miaka 10 ya Mpango Mkakati wa Mavuno."
4cee51b2788d75bf3cc62fe90ad2c44c35b96b8a," LICHA ya Azam kuongoza ligi, kocha wake Hans van Pluijm anakosa amani.Pluijm ameliambia gazeti hili pamoja na kuongoza ligi, amekuwa na wasiwasi wa kuendelea kubaki kileleni kwa muda mrefu kutokana na kasi, pointi na michezo waliyopishana na timu zinazomfuatia.Azam inaongoza ligi kwa pointi 18 baada ya mechi nane, ikifuatiwa na Mtibwa Sugar yenye 17 iliyocheza mechi tisa.Yanga inafuata ikicheza mechi sita na kufikisha pointi 16, sawa na Singida United inayoshikilia nafasi ya nne baada ya kudondoka dimbani mara tisa. Simba ambayo ni bingwa mtetezi ina pointi 14 ilizovuna baada ya mechi saba.Kocha huyo amekiri kuwa utofauti huo mdogo umemfanya aumize kichwa na kuhitaji ushindi kila mechi itakayokuja mbele yao, lakini pia ikibaki katika majaliwa ya mchezo husika huku akiomba asikutwe na majeruhi ili kuziepuka Simba na Yanga zinazoonekana kuwa na mwendo mzuri zaidi katika timu anazochuana nazo kileleni.“Hii inaonesha kila timu inataka ubingwa na huwezi kutabiri itakuwaje mwisho wa msimu, lakini kupishana huku kunatupa changamoto ya kuhakikisha tunapata matokeo mazuri katika kila mchezo ulio mbele yetu.“Mfano Yanga, ipo karibu kabisa na sisi ikiwa imecheza mechi chache tu, sasa katika vita hiyo pia inahitaji ubora wa kikosi, huku ukiwa hujui nini kitatokea mbele kama vile kupatwa na majeruhi au vinginevyo, unaweza kuwa na amani pengine kama tungekuwa sawa kimichezo na Yanga, lakini wapo karibu yetu na michezo michache, unaona jinsi gani inahitaji kupambana,” alisema Pluijm."
4cfa6e5fd96a7e01e57d3112ad22a99bea040aed," KOCHA Mkuu Simba SC, Pierre Lechantre juzi aliwaaga wachezaji wake na kuwapa tuzo yake ya benchi la ufundi aliyopata katika tuzo za Mo Simba.Katika hafla hiyo iliyofanyika Dar es Salaam, Lechantre alikuwa miongoni mwa waliohudhuria na kupewa tuzo ya benchi la ufundi bora iliyokwenda kwa benchi zima la Simba.Akiwa jukwaani baada ya kupokea tuzo yake, kocha huyo Mfaransa alishukuru kwa tuzo hiyo na kuwatakia Simba kila la heri msimu ujao.“Anasema anashukuru sana kwa tuzo na anawatakia kila la heri msimu ujao,” alitafsiri kocha msaidizi Masoud Djouma Kifaransa kilichozungumzwa na Lechantre.Mwishoni mwa tuzo hizo, gazeti hili lilimshuhudia kocha Lechantre akienda walipokaa wachezaji ambapo alimpa tuzo kipa wa timu hiyo, Aishi Manula.“Hii ni kwa ajili yenu,” alisikika Lechantre akimwambia Manula huku akimkabidhi tuzo hiyo.Lechantre alikuwa na mkataba wa miezi sita Simba unaotarajiwa kumalizika Juni 18 na kumekuwa na tetesi nyingi juu ya kuondoka kwake, ingawa uongozi wa klabu hiyo haujaweka wazi bado suala hilo.Katika tuzo hizo za Simba kwa msimu wa mwaka 2017/18, nahodha John Bocco alipata tuzo mbili, ya mchezaji bora na ya bao bora, Manula alipata tuzo ya kipa bora, Erasto Nyoni alichukua tuzo ya beki bora wakati tuzo ya kiungo bora ilikwenda kwa Shiza Kichuya.Mshambuliaji wa Uganda, Emmanuel Okwi alipata tuzo ya mshambuliaji bora. Okwi pia ndiye kinara wa mabao kwenye Ligi Kuu Bara msimu uliopita akiwa amepachika mabao 20.Kwa upande wa mchezaji bora wa kike, tuzo ilikwenda kwa mchezaji wa Simba Queens, Zainabu Pazzi huku tuzo ya mchezaji bora chipukizi ikienda kwa Rashid Juma.Tuzo ya shabiki bora ilikwenda kwa Fii Kambi ambaye alifikwa na umauti mapema mwaka huu.Fii alikuwa hakosekani kwenye mechi mbalimbali za Simba iwe zinachezwa Dar es Salaam ama mikoani, tuzo yake ilipokewa na mtoto wake.Msanii Hamisi Mwinjuma ‘mwana FA’ na Salama Jabir walipata tuzo ya mhamasishaji bora mitandaoni huku tuzo ya mhamasishaji bora wa jumla ikienda kwa msemaji wa klabu hiyo, Haji Manara.Kocha wa Lipuli ambaye aliwahi kuwa mchezaji wa timu hiyo, Suleiman Matola alipata tuzo ya heshima na tuzo ya tawi bora ilikwenda kwa Ubungu Terminal.Kaimu Rais wa klabu hiyo Salim Abdallah ‘Tray Again’ alipata tuzo ya kiongozi bora na tuzo ya mchakato wa mabadiliko ilikwenda kwa kamati nzima."
4d243e1434da227f8f665bb2f3f42e3e9a240197," MOJA ya fursa kubwa ambayo Tanzania tunayo lakini nchi nyingi za Ulaya na Marekani huwezi kuipata ni ya ufugaji wa nyuki ambayo Watanzania wengi wanaoishi kwenye maeneo ya misitu mingi wameshindwa kuichangamkia ipasavyo.Bila shaka unajiuliza kwa nini ni rahisi kufuga nyuki Tanzania kulinganisha na Ulaya. Swali hilo linajibiwa na mtaalamu wa nyuki wa Wakala wa Huduma za Misitu Tanzania (TFS), Kanda ya Magharibi, Karimu Solyambungu, alipofanya mahojiano maalumu na gazeti hili wakati wa Jukwaa la Fursa za Biashara na Uwekezaji lililofanyika Tabora mwishoni mwa mwaka jana.Solyambingu anasema kwamba ni rahisi kufuga nyuki Tanzania, hususani kwenye maeneo yenye misitu mingi kama Tabora na mikoa ya jirani ya Kigoma, Katavi, Singida, Dodoma na Geita kutokana na kuwa na makundi mengi ya nyuki.“Tanzania kuna uhakika wa kufuga nyuki kwenye mapori yetu kwa sababu tunayo makundi mengi ya nyuki tofauti na Ulaya ambapo makundi ni haba na bado yanakufa kutokana na baridi.“Hivyo mfugaji nyuki wa Ulaya analazimika kununua pia makundi ya nyuki kutoka kwa mtu ambaye anayo, lakini huku kwetu ukishatundika mzinga wako unaweka kivutio (chambo) na kundi la nyuka linakuja lenyewe,” anasema.Anasema moja ya kivutio cha nyuki ni kuyeyusha nta na kuiweka kwenye mzinga. Anatolea mfano wa nyuki wasiouma ama nyuki wadogo kwa upande wa Tanzania kwamba nao ni wachache ndio maana ukitaka kuwafuga urahisi ni kutafuta kwanza kundi lao mahala yanapopatikana.Anasema kwa Tanzania, wenyeji wana njia zao kama vile kupaka mafuta ya samli na hata kinyesi cha ng’ombe lakini njia rahisi ni kutumia nta ya nyuki kwa kuiweka kwenye mzinga.Solyambingu anasema mzinga unatakiwa uwe umening’inizwa mahali pazuri na uhakikishe hali ya usafi na kusiwe na wadudu kwani nyuki hawapendi kukaa kwenye mzinga mchafu. Hakikisha pia hakuna siafu wala panya wanaoishi kwenye mzinga.Kadhalika anasema ni vyema kuning’iniza mzinga msimu ambao kuna makundi mengi ya nyuki yanayohama. Anasema makundi ya nyuki huhama wakati ambao nyuki wamezaliana kwa wingi na kuwepo malikia mwingine kwenye mzinga hivyo kusababisha kuhama ili kuunda kundi jingine.Anasema msimu huo wa mgawanyiko ni rahisi nyuki kufanya makazi katika mzinga wako kwa haraka na kama haujui msimu wa makundi ya nyuki kuhama katika eneo lako waulize wakulima wenzio wanaofuga nyuki katika eneo hilo.Ubora wa asali ya Tanzania Lingine ambalo Ulaya na Marekani kwa sehemu kubwa hawana ni ubora wa asali yao. Solyambingu anasema asali nyingi ya Tanzania, ikiwemo inayotoka Tabora ni bora kulinganisha na asali ya Ulaya na Marekani kwa sababu ni asali inayotokana na mimea ya asili (organic) yakiwemo maua ya misitu.“Asali ya nyuki wetu haitokoni na maua ya mimea inayopandwa kwa dawa na kemikali (viuatilifu) kama ilivyo kwa Ulaya na Marekani. Hii inatokana na maua ya miti ya asili kwa hiyo ni bora zaidi,” anasema.Mtaalamu huyo anasema taarifa alizo nazo nchi zinazoendeleza huzalisha asali mara nyingi kwa matumizi ya nyumbani kwa kula lakini linapokuja suala la matumizi ya asali kwa ajili ya dawa na bidhaa zingine za viwanda Ulaya wanasaka asali ya huku kwetu.Anasema hata nta inayotumiwa kwenye dawa, yaani kwa ajili ya kutengeneza vitu kama kasha la juu la vidonge aina ya rangi mbili (vifuniko) ni nta safi ya kutoka maeneo kama Tabora. Fursa ya ufugaji nyuki Solyambingu anasema wenye mitaji, Watanzania na wageni, wanakaribishwa kuchangamkia fursa ya kufuga nyuki mkoani Tabora na Kanda nzima ya Magharibi kwani soko la ndani na nje la asali pamoja na mazao yake ni kubwa.“Kufuga nyuki kisasa katika misitu yetu na kwa njia endelevu ni uwekezaji wenye tija kubwa,” anasema. Anasema taratibu za kufuata ili kuanza kufuga nyuki kwenye misitu ya hifadhi ni rahisi sana ambapo mfugaji anatakiwa kuandika barua ya maombi, kutaja eneo na kukamilisha masharti kadhaa, ikiwa ni pamoja na kulipa ada.Anafafanua kwamba ada inayolipwa ni kwa ajili ya kuingia tu kwenye hifadhi ya misitu kwa maana ya wakati wa kwenda kufanya shughuli za uzalishaji kama vile kutundika mizinga au wakati wa kuvuna. “Ukiingia kwenye hifadhi ya msitu na wale unaoingia nao, kila mmoja atalazimika kulipa ada ya Sh 2,000 tu kwa siku moja (kwa mujibu wa kiwango cha tozo za sasa).”Anasema bado wafugaji wengi wanatumia mizinga ya kizamani isiyo na tija na ndio maana wenye mitaji wanakaribishwa Tabora kufanya ufugaji bora na wa kisasa.Anafafanua kwamba mzinga mmoja wa kisasa una uwezo wa kutoa kilo 10 hadi 15 za asali wakati ile kienyeji hutoa kiasi kidogo, wakati mwingine chini ya kilo 5, kutegemea ukubwa wa mzinga. Kwa upande wake, Meneja Msaidizi (Mipango na Matumizi), Antony Mbugha, anaongezea kwamba sehemu kubwa ya misitu ya Tabora ni miombo ambayo inatoa maua mazuri yanayotumiwa na nyuki katika kutengeneza asali.“Kwa hiyo mtu akiwekeza mizinga kwenye misitu yetu, uwezekano wa kupata asali ambayo imechafuliwa na kemikali haupo kwa sababu misituni hakuna mashamba na pia kuna makundi mengi ya nyuki,” anasema.Katika Kanda hiyo ya Magharibi, Mbugha anasema hadi mwaka jana kulikuwa na manzuki (mashamba ya nyuki) zaidi ya 15 katika wilaya za Kibondo, Kakonko, Tabora Manispaa, Mlele, Mpanda, Shinyanga, Nzega, Uyui, Sikonge na Kasulu. “Kwa hiyo misitu yetu inafaa sana na ina mazingira mazuri ya kufuga nyuki. Ndio maana tunawakaribisha wawekezaji kuja Tabora (na maneo mengine ya Kanda hii) kufuga nyuki,” anasema.Takwimu zilizopo zinaonesha kwamba mkakati wa mwaka juzi wa TFS ulikuwa ni kuongeza mazao ya nyuki kwa kuzalisha asali kilogramu 2,488.2 na nta kilogramu 74 kutoka kilogramu 923 za asali na kilogramu 23 za Nta zilizokuwpo mwaka 2015/2016 Viwanda vya mazao ya nyuki Mbugha anasema wenye mitaji pia wanakaribishwa kuwekeza katika viwanda vya kusindika mazao yatokanayo na nyuki kama vile asali, nta, sumu ya nyuki, gundi na maziwa ya nyuki.Anasema kwa sasa Tabora hakuna kiwanda chochote cha kuchakata mazao yatokanayo na nyuki. Hata hivyo, anasema upo mpango wa TFS kwa kushirikiana na taasisi mbalimbali kuanzisha kiwanda cha aina hiyo na kwamba hata kikianzishwa bado vingine vinahitajika.Solyambingu anaongeza kwamba ni wakati wa Watanzania kufikiria kuanzisha hata viwanda vya kuzalisha vidonge vya rangi mbili Tabora kwa sababu moja ya mali ghafi kwa ajili ya vifuniko vyake ni nta."
4d30e5726e84c02fae86f224a0bec2b2f27f0997," Mwenyekiti wa Yanga, Dk Mshindo Msolla ametangaza rasmi kuwa klabu hiyo imeachana na kocha Mwinyi Zahera pamoja na benchi lote la ufundi.Msolla amebainisha kuwa katibu mkuu wa zamani wa klabu hiyo, Charles Mkwasa mdiye atakuwa kocha wa muda huku mipango ya kumpata kocha wa kudumu ikifanyika.Klabu hiyo iliyotolewa kwa jumla ya mabao 5-1 kwenye michuano ya Kombe la Shirikisho (CAF) mwishoni mwa juma na Pyramids ya Misri, inatarajiwa kuondoka kesho kwenda Mtwara kuvaana na Ndanda.""Kikubwa ni kwamba tumefikia maamuzi kama kamati ya utendaji kuachana na bechi la ufundi la Yanga…. tumeachana na kocha mkuu na bechi lake kuanzia meneja mpaka mlinzi. Tumeamua kuanza upya tulikuwa na kikao na waalimu walioondoka.“Ni kweli maboresho ya timu hayaendani kutokana na kumuondoa mwalimu kuna kamati ya ufundi itafuatilia mwenendo wa timu juu ya wachezaji waliobakia hivyo kwenye dirisha dogo wataondoka baadhi ya wachezaji.”"
4d4b0b920ca88db835c48891e2bc915ed37ddb2d," SIMBA imeendokana na jinamizi lililokuwa likiwaandama kwa muda mrefu baada ya jana kuifungasha timu ya Kagera Sugar mabao 3-0 katika mchezo wa Ligi Kuu Bara uliopigwa katika Uwanja wa Kaitaba mjini Bukoba. Mchezo huo ulianza kwa kasi na hali ya utulivu wakati wenyeji Kagera wakionekana kujiamini vya kutosha na kumiliki eneo la katikati kwa dakika za mwanzo na wapinzani wao Simba walionesha utulivu mkubwa hasa katika safu ya ulinzi. Dakika ya nne ya mchezo, Simba ilifanya shambulizi la kushtukiza baada ya mabeki wa Kagera kujisahau na mshambuliaji Meddie Kagere kutundika bao la kwanza la kichwa akitumia vyema pasi iliyopigwa na Deogratius Kanda. Baada ya kupata bao hilo, Simba iliendelea kucheza kwa kutulia, licha ya kuzidiwa eneo la kati kwa dakika hizo, huku ikitumia mipira ya pembeni, ambayo ilikuwa na faida kwa kaisi kikubwa baada ya beki Mohammed Hussein kutundika bao la pili akitumia pasi ya Meddie Kagere. Kipindi cha pili kilianza kwa Kagera kupitia eneo la kati la viungo lakini wapinzani wao walikuwa imara katika eneo hilo, hivyo walilazimikan kubadili kwa dakika kadhaa na kuanza kutokea pembeni ambako hata hivyo hawakufanikiwa.Wakati Simba ikiongoza mabao mawili, dakika ya 71, kiungo Ibrahim Ajib ambaye alikuwa na mchezo mzuri alitolewa baada ya kupata maumivu ya mdomo na na- fasi yake kuchukuliwa na Hassan Dilunga, ambaye dakika 78 alikosa bao la wazi. Simba ilifanya mabadiliko mengine winga Deo Kanda alitolewa na nafasi yake kuchukuliwa na Miraj Athuman aliyekuwa na mchezo mzuri baada ya kusababisha penalti dakika ya 77 iliyozaa bao la tatu la Kagere, hivyo kufikisha mabao matano katika msimamo wa Ligi. Matokeo hayo yamefanya Simba kuondokana na lile jinamizi lililokuwa likiwasumbua kwa muda mrefu wanapokutana na Kagera Sugar, kwani ndani ya msimu miwili Simba haikuwahi kupata matokeo ya ushindi dhidi ya timu hiyo. Nahodha wa timu hiyo, Mohammed Hussein alisema walitambua kuwa Kagera siyo timu ya kubeza hivyo walijipanga ili kuendelea na rekodi yao ya ushindi waliyoianza msimu huu, ambapo mpaka sasa hawajafungwa wala kutoa sare. “Tunashukuru Mungu tumeshinda, tumecheza kwa kujituma maana tunajua matokeo yaliyopita yalinyokuwa kwa hiyo binafsi nimejisikia furaha kwa kuwafunga pia,”alisema Mohammed Hussein. Katika mchezo wa mwisho wa Ligi, Simba ilipoteza kwa bao 1-0 katika mchezo uliofanyika Uwanja wa Uhuru msimu uliopita dhidi ya Kagera Sugar."
4d991190f7265ce225ec8e954110adf7812a9fb4," Mechi ya ligi ya Simba kiporo raundi ya 20 iliyopangwa kuchezwa Jumapili hii dhidi ya Stand United kwenye Uwanja wa Uhuru imerudishwa nyuma na sasa itachezwa keshokutwa kwenye uwanja huo.Kwa mujibu wa Mtendaji Mkuu wa Bodi ya Ligi Kuu, Boniface Wambura, Simba iliomba mechi hiyo irudishwe nyuma ili kupata nafasi ya kujiandaa vizuri na mchezo wao wa kombe la Shirikisho Afrika dhidi ya Al Masri ya Misri utakaochezwa Jumatano ijayo.Aidha, mechi ya raundi ya 21 Yanga dhidi ya Mtibwa iliyokuwa ichezwe mwishoni mwa wiki hii imesogezwa mbele na sasa itapangiwa tarehe nyingine kupisha maandalizi ya Yanga dhidi ya Township Rollers ya Botswana katika mchezo wa Ligi ya Mabingwa.“Yanga iliomba mechi hiyo isogezwe mbele wapate nafasi ya kujiandaa na mchezo huo wa kimataifa,” alisema Wambura na kuongeza itapangiwa tarehe.Mechi nyingine zilizosogezwa ni Lipuli dhidi ya Ndanda iliyopangwa kuchezwa Machi 2, mwaka huu sasa itachezwa Machi 4, mwaka huu.Wambura alisema sababu ni kwa vile Ndanda inacheza na Yanga leo hivyo, imepewa muda wa kujiandaa na safari ya kutoka Mtwara hadi Iringa.Pia, Kagera Sugar dhidi ya Mwadui iliyokuwa ichezwe Machi 11, mwaka huu itachezwa Machi 13.Sababu ni kwa vile Machi 8 watakuwa na mechi dhidi ya Azam hivyo, ili wapate muda wa kusafiri na kujiandaa.Mtendaji huyo wa Bodi ya ligi aliongeza kuwa ligi itasimama kuanzia Machi 19, mwaka huu kupisha kalenda ya Shirikisho la Soka Duniani (FIFA) ambapo timu ya taifa itacheza mechi za kirafiki."
4dab277070219a9e560f549a49f8a6b5c78bd86e," MWENYEKITI wa Tume ya Madini, Profesa Idris Kikula ametoa onyo kwa wachimbaji na wanunuzi wa madini nchini, kuacha tabia ya kufanya biashara ya madini nje ya masoko rasmi na yanayoendelea kuanzishwa mikoa yote hapa nchini.Profesa Kikula amesema yeyote atakayekutwa anafanya biashara ya madini nje ya masoko rasmi atakumbana na mkono wa sheria, ikiwemo kutaifishwa madini na kila aina ya rasilimali iliyotumika kuwezesha ufanyikaji wa biashara hiyo.Profesa Kikula alisema hayo juzi muda mfupi mara baada ya kukagua soko la madini mkoani Iringa ambako hakuridhishwa na takwimu za uuzaji wa madini ya dhahabu katika soko hilo.Alitolea mfano wa takwimu zilizotolewa na Mkaguzi wa Madini kituo cha Iringa Severine Haule kuanzia Mei 30 hadi Juni 14, mwaka huu ni gramu 92 tu za dhahabu zimezalishwa na kupita sokoni hapo.Alisema kuwa ziko taarifa za ujanja ujanja kufanya biashara ya kuuziana madini usiku wilayani Tunduru, wengine kutorosha madini kuelekea Malawi kwa wilaya ya Songea na Mbinga, na Iringa wachimbaji wadogo, wanunuzi wa kati (Brokers) na wanunuzi wakubwa (Dealers) kuuziana madini kwa siri kutofikisha madini kwenye soko.Alieleza kuwa taarifa zote hizo serikali inazo hivyo aliwataka wadau wote wanaohusika na michezo hiyo waache mara moja na kama wataendelea wajue siku zao zinahesabika.Alisema serikali haina mzaha kuhusu suala hilo na alitoa wito kwa wadau wote kujiepusha na utoroshaji wa madini sambamba na kufanya biashara nje ya masoko.Alisisitiza kuwa jicho la serikali linaona mbali hivyo asijidanganye mtu. Wakati huo huo, Mwenyekiti huyo aliendelea kuwasisitiza watumishi wa tume hiyo mikoa yote nchini kuzingatia uadilifu na kwamba kamwe wasikubali kushawishika kwa rushwa.Alisema laiti kama yeye angekuwa mwepesi wa kupokea rushwa pengine asingekuwa anaendelea kumsaidia Rais Magufuli kuwatumikia wananchi kwani yapo majaribu mengi na majaribio ya watu kumpelekea vifurushi na mabegi ya fedha, lakini hajawahi kuingia katika mitego hiyo katika miaka 46 ya maisha yake yote ya utumishi wa umma."
4de4d5dfb2f1584da96dcf14b1b38077b284a9f4," MAKAMU wa Rais, Samia Suluhu Hassan ametoa maagizo saba kwa watendaji wa serikali, wanasiasa na wananchi katika kuhakikisha katazo la mifuko ya plastiki litakaloanza kutekelezwa Juni mosi, mwaka huu linafanikiwa.Maagizo hayo ameyatoa Dar es Salaam, alipokuwa akipokea taarifa ya mkoa huo kuhusu namna ulivyojipanga katika kutekeleza katazo hilo.Alisema operesheni hiyo inaanzia Dar es Salaam, kwa kuwa ndiyo mahali ambapo kuna viwanda vingi vya kuzalisha mifuko ya plastiki, wasambazajina watumiaji wengi, lakini pia wafanya uamuzi wengi wa taasisi za serikali bado wapo mkoani humo.Kutokana na unyeti wa operesheni hiyo, Makamu wa Rais alisema katazo hilo ni la kitaifa hivyo ni marufuku kwa wanasiasa au mtu mwingine yeyote kuweka propaganda za kisiasa kwenye jambo hilo na badala yake walisimamie vizuri kwa faida ya taifa.Alitoa agizo hilo baada ya Meya wa Jiji la Dar es Salaam, Isaya Mwita kusema kuwa operesheni hiyo isitumike kama fursa kwa baadhi ya watu kujipatia fedha, kwa kuwa inaweza kuwaathiri katika uchaguzi ujao wa Serikali za Mitaa.“Bora ukose umeya, lakini simamia mifuko ya plastiki iondoke. Atakayesimamia vizuri atajiweka katika mazingira mazuri ya kurudi katika nafasi yake ya uongozi kwa kuwa wananchi wataona, wakati mwingine kumekuwa na tabia ya kupinga maagizo ya serikali kama ilivyokuwa kwenye suala la vitambulisho vya wamachinga kwa kisingizio cha wapigakura, usimamizi wa operesheni hii ni jukumu la kila mmoja wetu,” alieleza Makamu wa Rais.Kwa mujibu wa Samia, muda uliowekwa wa marufuku ya uzalishaji, usambazaji na utumiaji wa mifuko hiyo hautaongezwa bali utabaki kuwa tarehe ileile ya Mei 31. Alisema baada ya hapo haitaruhusiwa mtu yeyote kuonekana akiwa na mifuko hiyo mkononi, sokoni au gengeni.Aliwataka wananchi kutii agizo hilo la serikali na hakutakuwa na suala la kubembelezana.Katika kuhakikisha Jiji la Dar es Salaam na mikoa mingine, inafanikiwa katika operesheni hiyo, aliagiza asilimia 80 ya bajeti zao ielekezwe kwenye utoaji wa taarifa na elimu kwa wananchi badala ya kutengeneza mabango.Alisema wananchi wengi hawana tabia ya kusoma mabango lakini wakifuatwa na kuambiwa kuwa mifuko hiyo imepigwa marufuku pamoja na kuwapa elimu kuhusu sheria na kanuni, wataelewa kwa urahisi na kutekeleza katazo hilo.“Nawaagiza wizara kuwa mwakani tutawapima watu siyo kwa upandaji wa miti bali kwa kufanikiwa kuondoa mifuko ya plastiki katika maeneo yao. Mkoa utakaofanya vizuri ndiyo utapewa zawadi na baadaye wilaya zitafuata, tumekuwa tukizungumza mno, sasa tunataka vitendo,” alisisitiza Samia."
4df59854dd007fb1ab530e4f2c592afbaa6c89e2," SHIRIKA la Ndege la Precision Air nchini limetangaza kuanza rasmi kwa safari zake kati ya Dar es Salaam – Dodoma na Kilimanjaro – Dodoma kuanzia Aprili mosi mwaka huu.Kwa mujibu wa taarifa ya shirika hilo kwa vyombo vya habari iliyotolewa jijini Dar es Salaam na Meneja Masoko na Mahusiano, Hillary Mremi, safari za kwenda Dodoma zitafanywa mara sita kwa wiki na siku mbili kati ya hizo ndege za Precision Air zitapi- tia Kilimanjaro.Mremi alisema safari hizo zitakuwa zinaanza Jumatatu hadi Jumamosi na kwam- ba Jumatano na Ijumaa, ndege itakuwa ikitoka Dar es Salaam kwenda Dodoma kupitia Kilimanjaro. “Safari zetu hizi mpya zitaiiunganisha Dodoma na mikoa mingine kama Mtwara, Dar es Salaam, Mwanza, Arusha na Nairobi kupitia Dar es Salaam na Kilimanjaro.Abiria kutoka maeneo haya wataweza kuunganisha safari zao kuelekea Dodoma kupitia mtandao wetu wa safari, na hivyo kuunganisha jamii jambo ambalo ni moja kati ya malengo yetu makuu,” alisema Mremi. Akizungumzia muda wa safari, Mremi alisema kwa safari za moja kwa ndege itakuwa ikiondoka Dar es Salaam saa 3:15 asubuhi na kufika Dodoma saa 4:20 asubuhi, huku kwa safari za kupitia Kilimanjaro ndege itakuwa ikondoka Dar es Salaam saa 8:00 mchana na kufika Dodoma saa 10:15 jioni.Kwa safari za moja kwa moja kutoka Dodoma, ndege itakuwa ikiondoka saa 4:45 asubuhi na kufika Dar es Salaam saa 5:50 asubuhi, huku kwa safari za kupitia Kilimanjaro, ndege itakuwa ikiondoka saa 11:15 jioni na kuwasili Kilimanjaro saa 12:15 jioni na Dar es Salaam saa 2:05 usiku.Precision Air ilianzishwa mwaka 1993 kama shirika binafsi la ndege za kukodi, likifanya safari zake kusafirisha watalii katika vivutio vya utalii kama Hifadhi ya Taifa ya Serengeti, Bonde la Ngorongoro na Visiwa vya Zanzibar. Hivi sasa shirika hilo limejitanua zaidi na kufanya safari za abiria kwenye maeneo tofauti nchini na Ukanda wa Afrika Mashariki katika miji na mikoa ya Dar es Salaam, Arusha, Bukoba, Kilimanjaro, Mtwara, Mwanza, Tabora, Kahama, Zanzibar, Nairobi na Entebbe."
4e5bd6e8961e9c4799618f589d470f6878326c06,"['Joshua Cheptegei amevunja rekodi ya duniani katika mbio za kilomita 10 huko Valencia, na kuweka rekodi mpya ya dakika 26 na sekunde 38. ', 'Raia huyo wa Uganda mwenye umri wa miaka 23 amevunja rekodi  iliyowekwa na mkenya Leonard Komon mwaka 2010 kwa sekunde sita.', 'Mganda huyo alizawadiwa kitita cha milioni 10,000 mwezi Oktoba huko Doha, baada ya kushinda mashindano ya mbio kimataifa ya 10km zilizofanyika Denmark mwezi Machi.', 'Mwaka 2018, aliweza kukimbia kwa dakika 41 na sekunde tano  huko  Nijmegen, Netherlands na kuvunja rekodi ya dunia katika mbio za kilomita 15.', 'Wastani wa mbio za Cheptegei ilikuwa dakika mbili na sekunde 40 kwa kilomita Valencia na 5km alitumia dakika 13 na sekunde 24.', '""Huu mwaka ni mzuri kwangu"" aliongeza. ""Siamini kilichonitokea. ', '""Nilijua kuwa mashindano ya Valencia yatakuwa magumu na haraka zaidi duniani.Hivyo mimi kutunukiwa ushindi huu ni mafanikio makubwa sana.""']"
4e6c10248378a0d05b5a65f983463c558e52070c," MABINGWA wa Ligi Kuu soka Tanzania Bara, Simba leo wanakutana na AS Ports ya Djibout katika mchezo wa robo fainali Kombe la Kagame utakaochezwa kwe nye uwanja wa Taifa. Mchezo huo utachezwa saa 1.00 usiku.Simba haijapoteza mchezo wowote tangu kuanza kwa michuano hiyo, ambapo kati ya michezo mitatu, imeshinda miwili na kupata sare moja. Kikosi cha wekundu hao kinachoongozwa na Kaimu Kocha Mkuu Masoud Djuma kina wachezaji wengi wapya na wale waliokuwa msimu uliopita waliokosa nafasi ya kucheza wakitumia michuano hiyo kuwatathmini.Tayari baadhi wamekuwa ni moto na huenda wakawa mwiba katika mchezo wa leo kama vile Meddie Kagere aliyecheza mechi mbili na kufunga mawili, Marcel Kaheza aliyefunga bao moja na Adam Salamba mwenye mabao mawili. Wapinzani wao Ports ya Djibout walicheza michezo mitatu na kati ya hiyo walishinda mmoja, sare moja na kupoteza mmoja. Wanaweza kutazamwa kama vibonde kwa kuwa walipita kama washindwa bora lakini sio timu ya kubeza na katika michezo yote walicheza vizuri na kuonesha ushindani.Aidha, Gor Mahia itachuana na Vipers ya Uganda katika mchezo utakaochezwa saa 10.00 jioni kwenye Uwanja wa Taifa, Dar es Salaam. Timu hiyo ya Kenya haijapoteza mchezo wowote katika mitatu waliyocheza, wameshinda mmoja na kupata sare mbili. Na wapinzani wao wameshinda mchezo mmoja, sare moja na kupoteza mmoja.Wote ni wazuri na yeyote anaweza kupata matokeo inategemea na walivyojiandaa. Mechi nyingine zitachezwa kesho wakati mabingwa watetezi Azam FC wakitarajiwa kuchuana na Rayon Sports ya Rwanda saa 10 jioni na Singida United dhidi ya JKU ya Zanzibar saa 1.00 usiku kwenye Uwanja wa Taifa. Mshindi kati ya Simba na Ports atacheza na mshindi kati ya Singida na JKU kwenye hatua ya nusu fainali. Na mshindi kati ya Gor Mahia na Vipers atacheza na mshindi kati ya Azam na Rayon."
4eb936b5f5f9af34bce71a68a663708d05d7c160," Rais John Magufuli amemteua Angella Kairuki kuwa Waziri wa Nchi Ofisi ya Waziri Mkuu anayeshughulikia Uwekezaji.Awali Kairuki alikuwa Waziri wa Madini.Balozi Kijazi pia amesema, Rais aliagiza Kituo cha Uwekezaji Tazania (TIC), kihamishwe kutoka Wizara na Viwanda, Biashara na Uwekezaji kipelekwe Ofisi ya Waziri Mkuu.Katibu Mkuu Kiongozi, John Kijazi ametangaza mabadiliko hayo leo Ikulu jijini Dar es Salaam.Kijazi amesema, aliyekuwa Naibu wa Wizara hiyo, Dotto Biteko amepandishwa na kuwa Waziri wa Madini. Kwa mujibu wa Kijazi, wizara hiyo inabaki na Naibu Waziri mmoja, Stanslaus Nyongo.Amesema, Rais Magufuli amemteua Joseph Nyamhanga kuwa Katibu Mkuu Tawala za Mikoa na Serikali za Mitaa (TAMISEMI).Kijazi amesema, Rais amemteua Dk. Zainab Chaula kuwa Katibu Mkuu Wizara ya Afya, Maendeleo ya Jamii, Jinsia, Wazee na Watoto.Amesema, Rais pia amemteua Elius Mwakalinga kuwa Katibu Mkuu Wizara ya Ujenzi, Uchukuzi na Mawasiliano, na Doroth Mwaluko ameteuliwa kuwa Katibu Mkuu Ofisi ya Waziri Mkuu Sera na Uwekezaji.Amesema, Rais Magufuli amemteua Dk. Doroth Gwajima kuwa Naibu Katibu Mkuu TAMISEMI anayeshughulikia afya. Dk. Gwajima alikuwa Mkurugenzi wa Tiba Wizara ya Afya, Maendeleo ya Jamii, Jinsia, Wazee na Watoto.Kijazi amesema, Rais Magufuli amemteua Dk. Francis Michael kuwa Naibu Katibu Mkuu Utumishi.Dk. Michael alikuwa Mhadhiri Chuo Kikuu cha Dar es Salaam.Amesema, Rais Magufuli pia ameifuta nafasi ya Naibu Katibu Mkuu Wizara ya Ulinzi.Rais pia amemteua Dk. Mpoki Ulisubisya kuwa Balozi, na kituo chake cha kazi kitatangazwa baadaye.Kwa mujibu wa Kijazi, Rais Magufuli pia ameamua kufungua ubalozi wa Tanzania nchini Cuba.Kijazi amesema, Rais Magufuli amemteua aliyekuwa Katibu Mkuu Ofisi ya Waziri Mkuu Sera na Uratibu Profesa Faustine Kamuzora kuwa Katibu Tawala Mkoa wa Kagera."
4fc0752c514347b8d2143130e12894fc9dc29341," WAZIRI Mkuu, Kassim Majaliwa leo anatarajiwa kuwa mgeni rasmi kwenye hitimisho la kilele cha tamasha la wiki ya Simba, Simba Day kwenye Uwanja wa Taifa Dar es Salaam, imeelezwa.Tamasha hilo ni la 10 tangu kuanza kufanyika kwake likiwa na lengo la kuweka hadharani ‘majembe mapya’ yaliyosajiliwa na timu hiyo pamoja na nyuso mpya zitakazotumika msimu ujao wa Ligi Kuu na michuano ya kimataifa.Mwekezaji wa klabu hiyo, Mohamed Dewji alisema Dar es Salaam jana kuwa Majaliwa ndiye atakuwa mgeni rasmi katika hafla hiyo ya hitimisho la wiki ya Simba, ambayo hufanyika kila mwaka. Simba katika mchezo huo itacheza dhidi ya Dynamo ya Zambia.Mchezo huo wa kirafiki ni maalumu kwa kuwafurahisha mashabiki na wapenzi wa timu hiyo, utakuwa wa kwanza kuchezwa tangu mabingwa hao walipowasili kutokea nchini Afrika Kusini ambako waliweka kambi ya wiki mbili kujiandaa na msimu mpya.Ndani ya wiki ya Simba Day msimu huu imeenda sambamba na shughuli mbalimbali za kijamii kama ilivyokuwa kawaida yao huko nyuma kwa kutembelea vituo vya afya na kutoa damu pamoja na misaada kadhaa kwa wagonjwa na watoto yatima.Dewji aliyasema hayo jana wakati wa uwekaji wa jiwe la msingi la uwanja wa Simba uliopo Bunju nje kidogo ya jiji la Dar es Salaam, ambao unajulikana kama Simba Bunju Complex.Waziri wa Habari, Utamaduni, Sanaa na Michezo, Dk Harrison Mwakyembe ndiye alikuwa mgeni rasmi katika uwekaji wa jiwe hilo la msingi la uwanja huo.Aidha, Mwakyembe ameuomba uongozi wa Simba kupeleka maandishi serikalini uwekezaji wa uwanja huo ili waweze kutumia kuhamasisha Watanzania wengine wajitokeze kuchangia uwekezaji uwanjani hapo.Alisema uwekezaji unaoendelea ndani ya Simba uendelee kwa kuwa lengo la serikali sio kuua soka bali ni kuendeleza soka katika kipindi hiki, ambacho wawekezaji wana asilimia 49 ndani ya klabu."
4fdd17f3d722646d7523eba88c70d71bc581b121," SERIKALI ya Tanzania imeridhia kutekeleza mapendekezo 131 ambayo Baraza la Umoja wa Mataifa (UN) la Haki za Binadamu limeyapitisha rasmi.Kufuatia hatua hiyo, kinachofuata sasa ni kusambaza mapendekezo hayo na kuandaa mipango na mikakati ya utekelezaji wake ili iweze kuwasilishwa kwenye baraza hilo ifikapo Februari 2021. Hata hivyo, Tanzania imekataa kuafiki mapendekezo 94 ya Baraza la Umoja wa Mataifa la Haki za Binadamu kwa kukinzana na katiba, sheria, sera, mila, desturi, utamaduni, dini na maadili ya Kitanzania.Naibu Katibu Mkuu wa Wizara ya Katiba na Sheria, Amon Mpanju aliyataja baadhi ya mapendekezo yaliyokataliwa kuwa ni ndoa za jinsia moja, kuongeza wigo wa uhalalishaji wa kutoa mimba, kufuta adhabu ya kifo, kuridhia mikataba ya kimataifa ambayo haiendani na sheria za nchi na marekebisho ya sheria mbalimbali.Alisema hayo wakati wa Uzinduzi wa Kikao kazi cha kusambaza Mapendekezo yaliyokubaliwa na Serikali katika Kikao cha 33 cha Baraza la Haki za Binadamu chini ya Mfumo wa Umoja wa Mataifa wa Mapitio kwa kipindi maalum (UPR) Septemba 2016.Alisema uamuzi huo ulifikiwa baada ya kufanyika vikao na wadau kutoka wizara, idara na taasisi mbalimbali za Serikali, Tume ya Haki za Binadamu na Utawala Bora na asasi zisizo za kiserikali kutoka pande zote za Muungano kwa kuyapitia na kuyajadili mapendekezo hayo kinagaubaga. Alisema mapendekezo yaliyokubaliwa yanahusu kuijengea uwezo wa kifedha Tume ya Haki za Binadamu na Utawala bora, kutekeleza malengo endelevu ya dunia, uandaaji wa taarifa za nchi za utekelezaji wa masuala ya Haki za Binadamu, Mpango kazi wa Haki za Binadamu, haki za wanawake na watoto, watu wenye ulemavu, wazee na haki za huduma za jamii. Kutokana na umuhimu wake, Naibu Katibu Mkuu, Mpanju aliwaagiza wataalamu wa wizara hiyo kuhakikisha wanaifanya kazi hiyo kwa weledi na ufanisi mkubwa ili kujenga msingi wa mpango kazi wa pili wa kitaifa wa haki za binadamu unaoandaliwa na serikali kukuza na kulinda haki za binadamu. Alisisitiza serikali itaendelea kukataa mapendekezo yasiyofaa kwa Mtanzania hata kama yatakuja kwa milango ya misaada huku akionya watakaosambaza picha za utupu au vitendo vya ngono wataadhibiwa. Aliwataka wazazi na walezi kuwalinda watoto dhidi ya watu waharibifu, hasa ndugu wa karibu akiomba viongozi wa dini kukemea ushoga na usagaji kwa kuwa Katiba ya nchi inavikataza, havina tija kwa taifa. Mfumo wa UPR ulianza mwaka 2006, kipindi ambacho Umoja wa Mataifa ulianzisha chombo cha kiserikali kinachojulikana kama Baraza la Haki za Binadamu."
50092d4f78944002cd8907b6f0e18aaa47e38681," Yanga ilicheza na Township Rollers ya Botswana Jumanne wiki hii Machi 6 ikiwa ni mchezo wa Kombe la Ligi ya Mabingwa Afrika na kunyukwa mabao 2-1 wakati Simba ilicheza Kombe la Shirikisho na Al Masry Jumatano Machi 7, na kutoka sare ya mabao 2-2. Mechi hizo zimefanyika kwenye Uwanja wa Taifa, ambapo mchezo wa Simba uliingiza mashabiki wengi zaidi ya Yanga baada ya kuingiza kitita cha Sh milioni 85 baada ya mashabiki 14, 798 kudhuria mchezo huo.VIP A waliingia Watazamaji 250 kwa kiingilio cha Shilingi 20,000 na kupatikana jumla ya shilingi 5,000,000, VIP B na C waliingia Watazamaji 557 kwa kiingilio cha shilingi 15,000 ikapatikana jumla ya Sh 8,355,000, majukwaa ya rangi ya Machungwa, Bluu na Kijani waliingia Watazamaji 13,644 kwa kiingilio cha shilingi 5,000 imepatikana jumla ya shilingi 68,220,000 Akitoa mchanganuo wa mapato hayo, Ofisa habari wa TFF, Cliford Ndimbo alisema Simba imepata shilingi 43, 585, 346 baada ya kukatwa VAT 12,972,966.10, Selcom 5,017,655.00, TFF 3,352,718.94 na gharama za uwanja 10,058,156.83, gharama za mchezo 6,034,894.10, BMT 670,543.79 na CAF 3,352,718.94 Kwa upande wa Yanga, Ndimbo alisema kuwa timu hiyo ya mtaa wa Jangwani ilihudhuriwa na mashabiki 9,961 na kuingiza Shilingi milioni 56,245,000 na Yanga kuambulia shilingi 28,825,419 baada ya makato mbalimbali na kwamba VIP A wameingia watazamaji 99 kwa kiingilio cha Shilingi 20,000 na kupatikana jumla ya shilingi 1,980,000, VIP B na C waliingia Watazamaji 991 kwa kiingilio cha shilingi 10,000 ikapatikana jumla ya shilingi 9,910,000, majukwa ya rangi ya Machungwa, Bluu na Kijani waliingia Watazamaji 8,871 kwa kiingilio cha shilingi 5,000 imepatikana jumla ya shilingi 44,355,000. Ndimbo akitoa mchanganuo katika mchezo huo alisema VAT 8,579,745.76 Selcom 3,318,455.00, TFF 2,217,339.96, uwanja 6,652,019.89, gharama za mchezo 3,991,211.93, BMT 443,467.99 na CAF 2,217,339.96."
501365960bedde7040ab68ccae6c1fb3a9fb8162," SERIKALI imewahimiza wafanyabiashara mkoani Morogoro kutumia uwepo wa Kituo cha Biashara cha Benki ya NMB kupata fursa za mitaji na masoko ya nje na ndani ya nchi.Mkuu wa Mkoa wa Morogoro, Dk Steven Kebwe ameyasema hayo wakati wa uzinduzi wa Kituo cha Biashara cha NMB kilichoanzishwa kwa lengo la kuwasaidia wafanyabiashara wa Mkoa wa Morogoro.Katika hotuba yake iliyosomwa na Mkuu wa Wilaya ya Morogoro, Regina Chonjo, amesema NMB imeamua kuanzisha kituo hicho baada ya kugundua kuwa mkoa huo una fursa nyingi za kiuchumi ikiwemo shughuli za kilimo, madini na utalii huku wafanyabiashara wa mkoa huo wakiwa hawajafaidi vizuri fursa za shughuli hizo za kiuchumi.Amesema kupitia fursa hizo, NMB imeona iwasaidie wafanyabiashara wa Morogoro kwa kuanzishia kituo maalumu ambacho licha ya kupata elimu na kuunganishwa na masoko ya ndani na nje, pia watapatiwa huduma ya mikopo.Mkurugenzi Mtendaji wa Benki ya NMB, Ineke Bussemaker amesema Kituo cha Biashara cha Morogoro ni kituo cha 10 nchini huku lengo la kuanzisha vituo hivyo vilivyopo kwenye mikoa mikubwa ya kusaidia shughuli za kibiashara na wafanyabiashara ili kunufaika zaidi na fursa zinazowazunguka hususani kilimo.Bussemaker alisema kuanzishwa kwa kituo hicho cha kibiashara mkoani Morogoro kumetokana na kuwepo kwa fursa nyingi ikiwemo viwanda vya sukari vya Kilombero na Mtibwa pamoja na kuwepo kwa migodi ya madini na utalii, ambazo kama wafanyabiashara watazitumia vizuri wataweza kukuza uchumi wa mkoa huo.“Tumekuwa tukiunga mkono serikali katika jitihada zake mbalimbali ikiwemo kusaidia kukusanya kodi na sasa katika kuelekea uchumi wa viwanda tumeelekeza juhudi zetu kuwasaidia wafanyabiashara kwa kuanzishia kituo maalumu ambacho watakutana na maofisa wetu na kuwapatia ushauri,”alisema.Mkuu wa Kitengo cha Biashara cha Benki ya NMB, Donatus Richard, amesema benki hiyo inajivunia kuwaona wafanyabiashara waliochukua mikopo ya chini, lakini sasa wamekuwa matajiri wakubwa baada ya kupata ushauri kutoka NMB na kuwataka wafanyabiashara wa Morogoro kuchangamkia fursa hiyo.Uzinduzi wa kituo hicho cha biashara umekwenda sambamba na benki hiyo kutoa msaada wa madawati yenye thamani ya Sh milioni 10 kwa shule za sekondari za Lupanga na Kilakala zilizopo katika Manispaa ya Morogoro."
5016b0996b59b836fb5b7212d0e75013495fadd4," Waziri wa Viwanda, Biashara na Uwekezaji, Charles Mwijage alisema kiwanda hicho kitakapoanza uzalishaji, kitakuwa kinazalisha tani 120,000 za sukari kwa mwaka.Mwijage alikuwa akijibu swali la nyongeza la Mbunge wa Buyungu, Kasuku Bilango (CCM) aliyetaka kufahamu lini mkoa Kigoma wenye rasilimali nyingi kutajengwa kiwanda.Akizungumzia zaidi juu ya uanzishwaji wa viwanda, Mwijage alisema kiwanda cha Sayona kitajengwa Mkoani Pwani kitasindika matunda tani 25,000 kwa mwaka na kuchukua matunda hayo kutokea Pwani hadi Lushoto mkoani Tanga.Pia alisema kwa sasa kuna mwekezaji anatafuta eneo la kuanzisha kiwanda cha nyama hivyo akamtaka Mbunge wa Viti Maalumu, Taska Mbogo(CCM) kukutana na mwekezaji huyo ili kupatiwa eneo mkoani Katavi.Akijibu swali la msingi la Mbogo aliyetaka kufahamu mpango wa serikali wa kutoa mafunzo ya ujasiriamali kwa wanawake na vijana wa mkoa wa Katavi, Mwijage alisema Shirika la Kuhudumia Viwanda vidogo(Sido) lilitoa mafunzo kwa wajasiriamali 520.Mafunzo hayo yaliyotolewa kati ya mwaka 2007 na 2015 yalikuwa na nia ya kutoa maarifa na kujenga uwezo wa stadi mbalimbali za kazi.Mafunzo hayo yalitolewa katika nyanja za utengenezaji wa mizinga ya nyuki ya kisasa na usindikaji vyakula.Pia utengenezaji wa sabuni, utengenezaji wa chaki, mafunzo juu ya ujasiriamali, utengenezaji wa majiko ya kisasa yanayotumia nishati ndogo, mfumo wa ufuatiliaji wa bidhaa za asali, utengenezaji wa mitambo ya kukaushia mazao ya kilimo yanayotumia nishati ya jua na usimamizi wa masoko."
5018c43ac36a275028ed9e1048fca60e68f1e7b8," MTANGAZAJI Salama Jabir ametangazwa na MultiChoice Tanzania kuwa mmoja wa watangazaji ambao wanatarajiwa kutangaza mashindano ya Mataifa ya Afrika 2019 ‘Afcon’ nchini Misri kwa lugha ya Kiswahili.Hayo yalisemwa juzi na Ofisa Masoko wa MultiChoice Tanzania, Shumbana Walwa wakati akitambulisha kampeni mpya ya Tupogo, ambayo ni maalumu kwa ajili ya mashindano ya Mataifa ya Afrika, Afcon 2019, yanayotarajia kuanza Juni 21.“Kama mnavyojua Tanzania ni moja ya timu zinazoshiriki Afcon 2019 na imepangwa Kundi C pamoja na Kenya, Senegal na Algeria, hivyo sisi tumeona tuwape wateja wetu kile wanachostahili kwa lugha ya Kiswahili,” alisema Walwa.Watangazaji wengine watakaotangaza michuano hiyo kupitia Super Sport ni Ibrahim Masoud ‘Maestro’ , Maulid Kitenge na Edo Kumwembe. Walwa amewaomba Watanzania ambao hawatumii DSTV kujipatia king’amuzi ambacho kimeshaunganishwa na kifurushi cha Compact kwa Sh 99,000, kifurushi hicho kitaonyesha mechi zote za michuano ya Afcon.Watazamaji wa kawaida wataweza kutazama mechi hizo 52 kupitia kifurushi cha DSTV bomba kwa lugha ya Kiswahili."
501b5e2676faf018e4737f586ec6e62fc385f168," SIKU ya Olimpiki Duniani itafanyika kitaifa Chato mkoani Geita mwaka huu ili kuunga mkono jitihada za Rais wa Awamu ya Tano wa Tanzania, Dk John Magufuli, imeelezwa. Kwa mujibu wa Katibu Mkuu wa Kamati ya Olimpiki Tanza- nia (TOC), Filbert Bayi, Siku ya Olimpiki kitaifa itafanyika Chato Juni 23, mwaka huu.Bayi alisema Dar es Salaam jana kuwa, TOC imeamua kupeleka siku hiyo Chato ili kuunga mkono jitihada za Magufuli anazofanya za kuendeleza nchi tangu alipoingia madarakani mwaka 2015. Alisema tangu aingie madarakani, Magufuli amekuwa akipiga vita ubadhirifu, ufisadi na ubabaishaji wa kila aina ili kuhakikisha Tanzania inakuwa nchi ya viwanda na kuiwezesha kuelekea katika uchumi wa kati.Alisema pia katika michezo, Serikali ya Magufuli imekuwa mstari wa mbele kuhakikisha nchi inapiga hatua katika michezo mbalimbali, ikiwemo kujenga uwanja mkubwa wa kisasa Makao Makuu ya nchi Dodoma. Chato ni moja ya wilaya zilizopo katika mkoa wa Geita na ni mahali ambako alizaliwa Rais Magufuli.Siku ya Olimpiki hufanyika kila mwaka katika tarehe tofauti tofauti na imekuwa ikisherehekewa kwa kucheza michezo mbalimbali, ambapo kwa Tanzania utachezwa mchezo wa riadha kwa wanafunzi na watu mbalimbali.Katika siku hiyo, watoto wadogo na wazee watashiriki mbio za kilometa 2.5 wakati wanafunzi na watu wengine, watakimbia katika mbio za kilometa, ambapo mshiriki mwenye umri mdogo zaidi na yule mwenye umri mkubwa zaidi, watapewa zawadi za fedha taslimu. Tayari mikoa ya Mbeya, Singida, Kagera, Dar es Salaam, Pwani, Mwanza na Mara imeshawahi kuwa wenyeji wa siku hiyo ya Olimpiki katika miaka tofauti tofauti."
5026edc3937dc8e12639053066b8a7130746c56d," KOCHA wa Simba Sven Vandenbroeck (pichani) amewasisitiza wachezaji wake kucheza kwa umoja ili kuendelea kupata ushindi utakaorudisha furaha kwa mashabiki na kutimiza malengo ya kutetea ubingwa wa Ligi Kuu Tanzania Bara.Akizungumza Dar es Salaam amesema pamoja na kwamba wamekuwa wakiongoza ligi hiyo kwa utofauti pointi sita dhidi ya Azam na kushinda michezo yao iliyopita, lakini bado ajafurahishwa na ushindi huo pamoja na kiwango kinachooneshwa na wachezaji wake.“Nahitaji wachezaji wangu wacheze kwa umoja ili kuendelea kupata ushindi utakao kuwa unarudisha furaha kwa mashabiki na kutimiza malengo yetu ya kutetea ubingwa wa ligi,” alisema Sven.Amesema bado anatafuta mbinu ya kuinua ari ya wachezaji ili waweze kuendelea kufanya vizuri uwanjani ili kupeleka furaha kwa wapenzi na mashabiki wa timu hiyo.Sven amesema bado anatamani timu yake ifunge mabao mengi na kutoruhusu wapinzani wao kufunga bao lolote, ambapo anaamini kuwa kama kutakuwa na umoja, hilo linawezekana.Kocha huyo ametolea mfano mchezo uliopita dhidi ya Mwadui FC walioshinda wa kitokea nyuma kwa mabao 2-1 wachezaji wake kunawakati walionekana wanategea kupokonya mipira hali iliyosabibisha lango lao wakati mwingi kuwa katika hatari.“Changamoto hii nitaifanyia kazi kwenye mazoezi ikiwa ni maandalizi yetu kuelekea kwenye mchezo wa ligi dhidi ya Coastal Union ya Tanga kuhakikisha tunatumia kila nafasi kupata bao,” amesema Sven."
502842bf998366359620b9486789f1e85582c4d4," Mkurugenzi wa Masoko wa TTB, Ernest Mwamwaja amesema moja ya majukumu yao ni kutangaza vivutio vya utalii vilivyopo nchini ikiwemo mambo ya kale kama uwepo wa kimondo cha Mbozi kilicho Mbozi, Songwe.Amesema hayo katika ziara kwenye kimondo hicho Mbozi na kufanya mkutano na uongozi wa Mkoa wa Songwe ili kujadili namna bora ya kuvitangaza vivutio vya utalii, hasa mambo ya kale. Alisema mambo ya kale ni kivutio kikubwa kwa watalii na wageni wengi wa nje.“Sisi kama TTB tumeamua kutoa msukumo mkubwa katika kutangaza mambo ya kale. Watalii wa ndani na nje ya nchi huvutiwa kutembelea maeneo kama kimondo,” alisema.Amesema ni lazima nguvu kubwa itumike katika kutangaza vivutio vya mambo ya kale kwani ndio vinatoa historia nzuri ya taifa na tamaduni.Alisema mkoa unajiandaa na Siku ya Kimondo Duniani na hiyo ndio itakuwa njia ya kuendelea kutangaza vivutio vya utalii hasa vya mambo ya kale ili kufanya watalii kuongezeka zaidi nchini.“Lengo letu ni kufikia watalii milioni mbili kwa mwaka na kutokana na vivutio vya Tanzania tuna uhakika idadi hiyo itafikia na kuongezeka,” amesema Mwamwaja na kuongezea serikali imeandaa mazingira mazuri Sekta ya Utalii.Amesema sekta ya utalii ina mchango mkubwa katika pato la Taifa na mipango iliyopo ni kuifanya kuwa sekta hiyo kuwa sekta kiongozi na kutoa mchango mkubwa kwenye uchumi wa wa kati na viwanda ifikapo mwaka 2025.Amesema mwito wa TTB kwa watoa huduma za utalii hasa hoteli, wasafirishaji na waongozaji watalii kuandaa safari katika mambo ya kale kama kimondo ni kutanua wigo kwa watalii kutembea maeneo tofauti ya vivutio vilivyopo.Alisema sekta ya utalii inaweza kuchangia sehemu kubwa katika pato la Taifa kama wadau katika sekta hiyo watashirikiana kuhamasisha na kutangaza utalii wa ndani na nje ya nchini ili kuchochea kuongeza watalii na kufanya kipato kuongezeka kwa mtu mmoja mmoja na taifa.Mhifadhi Msaidizi wa Kituo cha Mambo ya Kale Kimondo cha Mbozi, Musa Msojo alisema Tanzania imebarikiwa vivutio vingi vya mambo ya kale kama kimondo hicho chenye historia kubwa tangu kilipogundulika mwaka 1930.“Hii ni nafasi kwa Watanzania na wageni kuja kutembelea kivutio hiki na kujua historia yake kueneza historia na pia kusaidia kukuza pato la taifa kupitia sekta hii ya utalii,” alisema Msojo.Alisema idadi ya wanaotembelea kivutio hicho ni ndogo kulinganisha na historia yake hivyo kuomba wadau wa utalii kukitangaza kiongeze watalii na kufanya pato la Taifa kuongezeka.Ziara ya TTB Songwe inalenga vivutio vilivyo katika mkoa huo na kujadiliana na uongozi wa mkoa katika kutafuta njia bora za kuvitangaza vivutio vilivyopo na kuvutia watalii wengi zaidi."
50619271d55a78bf05f2dff89cdc893c8291f74e," Ndege hiyo yenye uwezo wa kubeba abiria 50 ilianza kutoa huduma zake rasmi juzi kwa kufanya safari yake ya kwanza kutoka Dar es Salaam saa 12:00 asubuhi kuelekea mkoani Kigoma na baadaye kurudi Dar es Salaam mchana.Akizungumza uwanjani hapo mara tu baada ya kuwasili kutoka mkoani Kigoma, Mhandisi wa kampuni hiyo, Righton Mwakipesile alisema kabla ya kuanza rasmi kufanya safari zake ndege hiyo ilifanyiwa ukaguzi wa kina na wataalamu kutoka Mamlaka ya Usalama wa Anga nchini (TCAA).Alisema matengenezo ya ndege hiyo kwa kiasi kikubwa yamefanywa na mafundi wa kizalendo.“Baada ya ukaguzi kufanyika, Mamlaka ya Usalama wa Anga ilitoa cheti cha kuthibitisha kuwa ndege hii ni salama kwa kuruka na kwamba imekidhi viwango vya ubora,” alibainisha Mwakipesile.Akizungumzia mafanikio hayo, Ofisa Uhusiano wa ATCL, Lily Fungamtama alisema hatua hiyo ni sehemu ya mkakati wa kampuni hiyo kuhakikisha inaboresha na kupanua huduma zake ili kuendana na mahitaji ya soko sambamba na hadhi ya kampuni hiyo hapa nchini.“Kurejea kwa huduma za ndege hii kutatuwezesha si tu kuwa na uhakika wa safari zetu kuelekea mkoani Kigoma, bali pia baada ya siku chache zijazo kuongeza safari moja kuelekea mkoani Mwanza na kufanya ziwe mbili kwa siku, huku pia tukitarajia kurejesha safari zetu kuelekea mkoani Tabora, Kilimanjaro na Zanzibar,” alisema.Kwa upande wao baadhi ya abiria walioitumia ndege hiyo walisema kwa kiasi kikubwa waliridhishwa na ubora wa ndege ambayo kwa sasa itatoa uhakika wa safari zao kuelekea maeneo mbalimbali nchini.“Ujio wa ndege hii ni taarifa njema kwa jamii ya Watanzania kwani sasa ATCL itakuwa katika nafasi nzuri kuongeza safari zake na pia kutoa huduma za uhakika kwa gharama nafuu zaidi,” alisema Moses Chuwa, mmoja wa abiria waliokua kwenye ndege hiyo."
50a8b92b597491939365a098c448b79c8d283334," RAIS mpya wa Jamhuri ya Kidemokrasia ya Congo (DRC), Felix Tshisekedi anatarajiwa kuwasili nchini leo kuanza ziara ya siku mbili.Akizungumzia ujio huo jana, Mkuu wa Mkoa wa Dar es Salaam, Paul Makonda aliwataka wakazi wa Jiji la Dar es Salaam kujitokeza kwa wingi mchana leo kumpokea Rais huyo wa DRC atakapowasili kwenye Uwanja wa Ndege wa Kimataifa wa Julius Nyerere (JNIA) saa 10 jioni.Alisema Rais Tshisekedi anafanya ziara rasmi nchini kufuatia mwaliko aliopewa na mwenyeji wake Rais John Magufuli baada ya kuchaguliwa na wananchi wa DRC kushika wadhifa huo mkubwa. “Nawaomba wakazi wote wa Jiji la Dar es Salaam kujitokeza kwa wingi ili kumpokea kiongozi huyu ambaye ameonesha mapenzi mema kwetu na kukubali kuja nchini kipindi kifupi tu tangu amechaguliwa kuliongoza taifa la DRC,” alisema Makonda.Asubuhi kesho Rais huyo atatembelea Mamlaka ya Usimamizi wa Bandari (TPA), baadaye atarejea Ikulu kwa mazungumzo na Rais Magufuli. Tshisekedi aligombea kama kiongozi wa upinzani katika uchaguzi uliofanyika Disemba mwaka jana baada ya aliyekuwa Rais wa nchi hiyo, Joseph Kabila kung’atuka madarakani."
50e24045ab34f9a06798545f90b82d7faebbab6a," Mwenyekiti wa Makampuni ya IPP, Reginald Mengi amefariki dunia huko Dubai, Umoja wa Falme za Kiarabu (U.A.E) usiku wa kuamkia leo. Vyombo vya habari vilivyo chini ya kampuni ya IPP vimethibitisha lakini hakuna taarifa zaidi kwamba alikuwa Dubai kwa matibabu au la.Mdau huyo wa vyombo, Mengi alikuwa mlezi wa Timu ya Taifa ya Vijana chini ya miaka 17 iliyoshiriki michuano ya AFCON U-17 ambayo Tanzania ilikuwa mwenyeji.Wakati wa uhai wake, Mengi ambaye kitaaluma ni mhasibu, aliandika kitabu kilichopewa jina ‘I CAN, I MUST, I WILL: The Spirit of Success’ kilichozinduliwa na Rais John Magufuli, Ikulu, jijini Dar es Salaam.Taarifa zaidi juu ya msiba huo kukujia."
50e33fbb7c515474bb684b8312b877f75c64d5d2," MTOTO wa Nzega mkoani Tabora anayesumbuliwa na kitovu chenye ukubwa usio wa kawaida, Habib Kassim mwenye umri wa miezi minane ameanza matibabu katika Hospitali ya Taifa Muhimbili, Dar es Salaam.Jumuiya ya Wazazi ya Chama Cha Mapinduzi (CCM) kwa kushirikiana na Mbunge wa Nzega Mjini, Hussein Bashe ndio wamewezesha mtoto huyo, Habib Kassim na walezi wake wawili kusafiri hadi jijini Dar es Salaam kwa ajili ya matibabu.Katibu wa Jumuiya ya Wazazi wilaya ya Nzega, Regina Ndulu amesema, waliwasili jijini hapa juzi na jana walikwenda Muhimbili ambako wameanza mchakato wa awali wa matibabu.“Mtoto ameshaandikishwa na kuna baadhi ya taratibu naendelea kuzikamilisha,” alisema Ndulu akiwa hospitalini hapo ambako aliongozana na bibi wa mtoto, Hadija Gogati na mama mdogo, Sheila Kassim.Habib yuko chini ya uangalizi wa bibi na mama mdogo wake kutokana na mama yake, Johari Kassim kuwa na ulemavu wa ububu pamoja na changamoto ambazo mama yake mzazi alisema ni za kiafya.Jumuiya sambamba na mbunge walijitokeza kumsaidia mtoto huyo baada ya kusoma taarifa zake katika makala iliyochapishwa na gazeti hili hivi karibuni.Makala ilieleza familia ilivyoshindwa kuzingatia miadi ya kumpeleka mtoto katika hospitali ya rufaa Bugando Februari mwaka huu kutokana na kukosa nauli na fedha za kujikimu wawapo jijini Mwanza.Habib ni miongoni mwa watoto wa wilayani Nzega wenye umri wa chini ya miaka mitano walioibuliwa na mradi wa Malezi kwa Makuzi unaotekelezwa na Shirika la kimataifa Elizabeth Glaser Pediatric AIDS Foundation (EGPAF).Baada ya watendaji wa EGPAF kufika nyumbani, ilibainika mtoto alizaliwa na tatizo hilo na wazazi/ walezi wakampeleka Hospitali ya Rufaa Bugando, mkoani Mwanza ambako alianza kupatiwa matibabu.Hata hivyo kutokana na ukosefu wa fedha, familia hiyo inayoishi katika mtaa wa Maporomoko Kata ya Nzega Mashariki, ilishindwa kutekeleza miadi ya kurudi hospitalini hapo Februari mwaka huu licha ya kitovu kuendelea kumsumbua mtoto na kushindwa kukaa wala kutambaa.Kwa yeyote anayeguswa, anaweza kuwasiliana na moja kwa moja na wanafamilia kupitia namba 0789442656."
51613eb8ad494addcab281bb55bcfa4d1362935a," Mkuu wa Mkoa wa Pwani Mhandisi Evarist Ndikilo amesema huwezi kuandaa kongamano la uwekezaji lenye maana bila kukihusisha Kituo Cha Uwekezaji Tanzania (TIC).Ndikilo ameyasema hayo jijini Dar es Salaam wakati alipoongoza ujumbe wa serikali ya Mkoa na Kampuni ya Magazeti ya Serikali (TSN) kuzungumza na menejimenti ya TIC.“Sasa unapoona kuna kongamano la uwekezaji TIC anaingia moja kwa moja na mimi kwa maoni yangu huwa nasema kongamano hili la uwekezaji na TIC mahusiano yake kwa maoni yangu ni kama maji na samaki, inseparable (huwezi kuvitenganisha), eeh hakuna kongamano la uwekezaji bila TIC. Sisi tunaona kwamba ili kongamano hili liweze kuwa na maana, lifanikiwe, lazima awe sehemu, kabisa kabisa ya shughuli hii kubwa ”amesema.Mhandisi Ndikilo amesema, wamekwenda TIC ili washauriwe namna ya kufanikisha kongamano hilo Oktoba tatu mwaka huu ili liwe na matokeo chanya ndani na nje ya nchi.Amesema, Mamlaka ya Maendeleo ya Biashara Tanzania (Tantrade) wataandaa maonesho ya viwanda yanayotarajiwa kuhusisha viwanda visivyopungua 400 kutoka mikoa ya Tanga, Morogoro, Dar es Salaam na Pwani.“Wana uzoefu mkubwa, ndani na nje ya nchi nao tumewahusisha ili tuone sasa kwamba maonesho haya yanakuwa na vionjo vizuri ili kuweza ku-attract (kuvutia) watu wengi zaidi ili waweze kuona bidhaa zinazozalishwa katika Mkoa wetu wa Pwani na wananchi wajue lakini pia hata na wenye viwanda wenyewe waweze kupata biashara katika bidhaa hizo”amesema"
52004be06c1495c8a2e8d3af7be60f4a3978f103," VITA dhidi ya ufisadi na rushwa uliyoanzishwa na marais wa nchi za Jumuiya ya Afrika Mashariki (EAC), inazidi kushika kasi, safari hii ikiwanasa Waziri wa Fedha wa Kenya, Henry Rotich (pichani) na maofisa wengine ‘wazito’ ndani ya wizara hiyo.Polisi wamethibitisha kuwa, Rotich na wenzake walikamatwa jana Jumatatu na kutupwa mahabusu, wakituhumiwa kuhusika na rushwa na udanganyifu katika miradi ya ujenzi wa mabwawa mawili yenye thamani ya mamilioni ya dola. Kukamatwa kwao kumekuja kutokana na agizo la Mkurugenzi wa Mashitaka, Noordin Haji aliyeagiza kukamatwa na kushitakiwa kwa Rotich na maofisa wengine 27 kutokana na tuhuma za kughushi, rushwa, matumizi mabaya ya ofisi na fedha za umma kwa ujumla.Rotich, Katibu Mkuu wake na Ofisa Mtendaji Mkuu wa Mamlaka ya Mazingira Kenya, walijisalimisha wenyewe mikononi mwa polisi. “Wapo mahabusu kwa sasa wakati wakisubiri kufikishwa mahakamani,” alisema Mkuu wa Jeshi la Polisi, George Kinoti. “Tunaendelea kuwasaka wengine, ili wote wafikishwe katika vyombo vya sheria.” Haji alisema kulikuwa na dosari katika mradi, kuanzia hatua za manunuzi na malipo kwa ajili ya mabwawa yaliyokusudiwa kuongeza upatikanaji wa maji katika maeneo yenye ukame.“Utafiti ilibaini maofisa hawa wa serikali walikiuka taratibu zote za manununi na kusahau hata viapo vya uadilifu katika majukumu yao,” alisema. Alitoa mfano kuwa, kampuni ya CMC di Ravenna ya Italia ilipewa zabuni ya ujenzi wa mradi bila ya kufuatwa kwa taratibu za manunuzi ya umma na haikuwa na sifa, hali iliyosababisha kampuni husika ikwame kifedha na hata kufilisiwa, hivyo kuathiri maendeleo ya miradi.Kwa mujibu wa mkataba, mradi ulipaswa kugharimu jumla ya Dola za Kimarekani milioni 450, lazima Hazina iliongeza Dola milioni 164 bila ya kuzingatia ubora wa kazi iliyokuwa inafanyika. Haji amesema kiasi cha Dola milioni 180 zilishalipwa, lakini hakuna kazi ya maana iliyoonekana katika mradi. Kiasi kingine cha Dola milioni 6 kimedaiwa kutumika kulipa wananchi fidia ili kupisha mradi, lakini hakuna uthibitisho unaoonesha kuna eneo la ardhi lililolipiwa fidia.“Nimejiridhisha kuwa kuna jinai ya kiuchumi imefanyika na hivyo nimebariki wahusika wakamatwe na kushitakiwa,” alisema Haji.Awali, Rotich aliyeiongoza Wizara ya Fedha kuanzia Mei, mwaka 2013 alikana kuhusika na kashfa za matumizi mabaya ya fedha za umma katika miradi mbalimbali. Miradi hiyo ya mabwawa ni sehemu tu ya kashfa nyingi za ‘ulaji’ wa fedha za umma zinazopaswa kuelekezwa katika miradi ya maendeleo, lakini huishia kusikokulikana. Mwaka 2017, Kenya ilishika nafasi ya 143 kati ya nchi 180 zilizokithiri kwa rushwa duniani.Aidha, Machi 2018, ripoti ya Mkaguzi Mkuu wa Serikali ilibaini upotevu mkubwa wa fedha za umma, kiasi cha Dola za Marekani milioni 400. Kutokana na kushamiri kwa rushwa, Serikali ya Rais Uhuru Kenyatta ilicharuka na kutaka wahusika washitakiwe.Na tangu wakati huo, maofisa kadhaa wamefikishwa mahakamani huku Rais Kenyatta akiapa kuwashughulikia wote wanaojihusisha na rushwa, akisema hataangalia kuwa ni marafiki au ndugu wa karibu, bali wote watashughulikiwa kwa mujibu wa sheria.Kama Magufuli, Kagame Uthubutu wa serikali ya Rais Kenyatta katika mapambano dhidi ya rushwa unafananishwa na ule unaofanywa na Serikali ya Tanzania, chini ya Rais John Magufuli na Paul Kagame wa Rwanda, ambao kwa nyakati tofauti wameonesha kwa vitendo kukemea vitendo vya rushwa, huku maofisa kadhaa waandamizi na watafunaji wa fedha za umma wakijikuta wakiangukia katika mikono ya sharia."
521947b7254043afad5321488b45bd86bc9fa9e4," TAASISI ya Kuzuia na Kupambana na Rushwa (Takukuru) mkoani Dodoma inamshikilia Mtendaji wa kata ya Mlowa Bwawani, Luis Pearson (37) na mgambo katika ofi si hiyo, Josphat Msambili (37) kwa tuhuma za kushawishi na kupokea rushwa ya Sh 400,000.Watuhumiwa hao ni wakazi wa kijiji cha Mlowa Bwawani Wilayani Chamwino, Dodoma na wanadaiwa kufanya kosa hilo kinyume cha kifungu cha 15 (1) (a) cha sheria ya kuzuia na kupambana na rushwa namba 11 ya 2007. Akizungumza na vyombo vya habari, Mkuu wa Takukuru Mkoa wa Dodoma, Sosthenes Kibwengo alisema watuhumiwa hao wawili walimweka mahabusu Samweli Chilulumo, mkazi wa kijiji cha Wiliko kata ya Mlowa Bwawani kutokana na ugomvi wa kifamilia.“Wakati Chilulumo yupo mahabusu ndio watuhumiwa walimtaka awape rushwa ya Sh 600,000 ili wamwachie huru lakini aliomba apunguziwe hadi Sh 400,000,” alisema.Chilulumo aliomba atolewe mahabusu ili akatafute fedha hizo, watuhumiwa hao walikataa na kuamua kwenda kutafuta mteja wa mbuzi 10 alizokuwa nazo nyumbani kwake. Kibwengo alisema uchunguzi wa Takukuru ulibaini mtuhumiwa Msambili alienda kutafuta mnunuzi wa mbuzi hao na kumpeleka kwa Chililumo na mnunuzi huyo alienda nyumbani kwa mahabusu kuwakagua mbuzi na akarudi tena kwa mahabusu ndipo wakakubaliana bei.“Takukuru imethibisha mnunuzi huyo alitoa fedha ambazo watuhumiwa walizipokea ndio wakamtoa mahabusu na kumwachia huru,” alisema.Alisema Takukuru imekamilisha uchunguzi wao na watuhumiwa wanapandishwa kizimbani. Kibwengo alitoa mwito kwa watendaji wa kata, mitaa na vijiji Dodoma kufanya kazi kulingana na maadili ya kazi na kujiepusha na vitendo vya rushwa kwani havina nafasi katika mkoa huo.Aliwapongeza wananchi wanaotoa taarifa za vitendo vya rushwa na kuwasihi waendelee kuwa sehemu ya mapambano hayo kwa kutoa taarifa wanapona uonevu kama huu ukitendeka. Alisema kutokana na Chilulumo kutoa taarifa kwa diwani, viongozi wa wilaya hadi mkoa na baadaye Takukuru, atakuwa shahidi katika kesi hiyo ya kushawishi na kupokea rushwa."
52389364131fc64749e056382f21e7ab23096fb7," OFISA Ufuatiliaji na Tathimini katika Shirika lisilo la kiserikali za Wotesawa, Elisha David ameishauri idara ya ustawi wa jamii kuhakikisha msichana anayedaiwa kujeruhiwa na mtoto wake mchanga kufungiwa kabatini na mwajiri wake, analipwa malimbikizo yote ya mshahara.Aidha, amesema kwa sasa tatizo kubwa linalowapata wafanyakazi wa majumbani ni kutolipwa mshahara kwa wakati au kulipwa kwa kiwango kisichotosheleza kulingana na sheria.David ameyasema hayo alipozungumza na waandishi wa habari baada ya kwenda kutoa mahitaji muhimu kwa msichana ambaye inadaiwa mwajiri wake alimjeruhi na kumfungia kabatini kichanga wa miezi mitano.“Tumesikia kuwa msichana huyo (miaka 15) hajalipwa mshahara wake wa takribani mwaka mmoja na nusu, hivyo ni vema idara ya ustawi wa wajamii wakahakikisha msichana huyo analipwa haki zake kwa kuzingatia kima cha chini cha mshahara cha Sh 40,000,” amesema.Mbali na kujeruhiwa na mtoto wake kufungiwa kwenye kabati, msichana huyo ambaye alikuwa akifanya kazi za ndani kwa Anita Kimako (33), alidai hakuwahi kulipwa mshahara kwa takribani mwaka mmoja na nusu.Aidha, David alisema taasisi yake ambayo inafanya shuguli zake Mkoa wa Mwanza na Kigoma, imekuja Dodoma mbali na kuja kutoa mahitaji kwa binti huyo pia kutumia fursa hiyo kutoa elimu ya kulinda haki za mfanyakazi wa majumbani na kundokana na tatizo la ukatili dhidi ya wafanyakazi wa majumbani.Alisema wakati umefika sasa kwa jamii kuacha kukaa kimya inapoona dalili au vitendo vya kikatili na kusisitiza kuwa jamii ni lazima iwe mlinzi wa wafanyakazi wa ndani.Mwanasheria wa Taasisi ya Wote sawa, Joseph Mukoji amesema jamii inatakiwa kufahamu kuwa inapomuajiri mfanyakazi wa majumbani kima cha chini ni Sh 40,000, na Sh 130,000 kwa maafisa wa serikali huku kwa wale wanaofanyakazi kwa mabalozi na wafanyabiashara wakubwa kima cha chini ni Sh 150,000 kwa mwezi."
52488500b9cb9ad27efd3e9c7e1b6069d76f9ed4," MWENYEKITI mpya wa Yanga, Dk Mshindo Msolla amesema katika kipindi cha utawala wake wa miaka minne ndani ya klabu hiyo hatathubutu kuingilia majukumu ya kocha na benchi la ufundi.Dk Msolla alichaguliwa kushika wadhifa huo kwa kishindo mwishoni mwa wiki iliyopita akimbwaga mpinzani wake, Dk Jonas Tiboroha na kumrithi Yusuf Manji. Alisema Yanga ina matatizo mengi lakini jambo kubwa atakaloanza nalo baada ya kuchaguliwa ni kutokuingilia kazi ya benchi la ufundi, ikiwemo kwenye masuala ya usajili moja ya mambo ambayo yalikuwa yanaingiliwa kwa miaka mingi iliyopita kwa kocha kusajili wachezaji ambao hawakuwa kwenye mipango yake. Jambo la pili ni kuhakikisha timu hiyo inaendelea kufanya vizuri kwenye michezo iliyobaki ya Ligi Kuu Tanzania bara na Kombe la Shirikisho la Azam FA, ili kupata tiketi ya kushiriki michuano ya kimataifa mwakani.“ Nawashukuru wanachama wote wa Yanga kwa kuniamini kwa umoja wenu kunipa nafasi hii ya pekee ingawa siwezi kufurahia najua ni mzigo mzito nikiamini kuna deni kubwa ambalo ninapaswa kuwalipa, kwa ufupi tu niwaambie moja kati ya mambo ninayoenda kuyafanya ni kuhakikisha benchi la ufundi linafanya kazi kwa uhuru,” alisema Msolla.Msolla ataongoza Yanga kwa kushirikiana na Katibu mkuu wa zamani wa TFF, Frederick Mwakalebela aliyeshinda nafasi ya Makamu mwenyekiti na wajumbe wanne walioshinda kwenye kamati ya utendaji ni Hamad Islam, Dominiki Kata, Frank Kamugisha na Araphat Haji. Dk Msolla mbali na kuwa mtaalamu kwenye kilimo lakini pia amewahi kuwa kocha wa Taifa Stars hivyo kwa muunganiko wake na Mwakalebela inatarajiwa Yanga sasa itarudi kwenye mstari na kuendeshwa kisasa kama wanavyotamani wanachama wengi wa klabu hiyo kongwe."
524ee4d9cd355c91d4dffe1725197af0d6918333," MSHAMBULIAJI wa timu ya Sevilla ya Hispania Munir Elhaddadi ameikubali safu ya ushambuliaji ya Simba na kukiri kuwa mabeki wa timu yake walikuwa na kazi kubwa katika mchezo wa kirafi ki uliopigwa juzi Uwanja wa Taifa.Katika mchezo huo wa kirafiki Sevilla ilipata ushindi wa mabao 5-4 licha ya Simba kuongoza kwa mabao 3-1 mpaka mapumziko. Munir ambaye ni zao la timu ya Barcelona ya Hispania alisema safu ya ushambuliaji ya Simba ilikuwa tishio katika mchezo huo kutokana na aina ya mpira ambao Kagere, Emmanuel Okwi na Bocco walicheza.Akizungumza na Gazeti hili, Munir raia wa Hispania alisema walipata changamoto katika kipindi cha kwanza, lakini baada ya mabadiliko ya baadhi ya wachezaji kwa upande wa Simba kulikuwa na urahisi wa kuipenya ngome ya Simba na hatimaye kusawazisha mabao yote. “Walicheza kwa kiwango chao, unajua huu ni mchezo wa kirafiki tu, tunaimarisha uhusiano mzuri, tumecheza mechi nyingi hivyo tulikuwa kawaida, ila wapinzani wetu kule mbele walikuwa na kasi sana ya kutaka matokeo ya ushindi,tunashukuru tumemaliza vizuri,”alisema Munir.Alisema kiujumla Simba ilicheza vizuri licha ya kwamba kwa upande wao baadhi ya wachezaji hawakuwa na umakini katika mchezo kutokana na uzito wa mechi yenyewe na kuongeza kuwa amefurahia mchezo huo. Nyota huyo wa zamani wa Ajax aliingia kipindi cha pili na kusaidia upatikanaji wa mabao mawili ya mwisho yaliyofungwa na Emmanuel Nolito na Quincy Promes raia wa Uholanzi."
52a9e8ca172d2bde982c97193a5ee5f7a6a97c15," Kaimu Posta Masta Mkuu wa Shirika la Posta nchini, Fortunatus Kapinga alisema hayo alipokuwa akizungumza na waandishi wa habari kuhusu ukuaji wa teknolojia.Alisisitiza kuwa teknolojia inaleta fursa na sio tishio ila inategemea imetumiwaje katika eneo husika na kuongeza kuwa biashara ya mtandao imeimarisha biashara ya shirika hilo ikiwa ni pamoja na kutoa teknolojia mpya.“Teknolojia inapokuja mahali popote inaleta changamoto lakini ikitumika vizuri inaweza kuwa baraka,” alisisitiza.Alisema kutokana na kuongezeka kwa biashara ya mtandao barani Ulaya, mapato yamekuwa kwa asilimia 1.4, Asia na Amerika ya Kaskazini asilimia 3.9.Kapinga alisema shirika limefanikiwa kutekeleza miradi mbalimbali ya matumizi ya Teknolojia ya Habari na Mawasiliano(Tehama) ili kuongeza ubora wa huduma zake."
52e207a7301dbed444e95437b27b36f9c739fe13," MGONJWA Mariam Rajab (25) kutoka mkoani Singida mwenye kidonda mgongoni hatimaye amefi kishwa katika Hospitali ya Taifa Muhimbili (MNH) na tayari madaktari wameanza hatua za awali katika matibabu yake.Siku chache zilizopita binti huyo alionekana kwenye mitandao ya kijamii akiomba msaada wa kutibiwa kidonda kikubwa kinachomsumbua ambacho kipo mgongoni kwake, ndipo Waziri wa Afya, Maendeleo ya Jamii, Jinsia, Wazee na Watoto, Ummy Mwalimu aliagiza afikishwe MNH.Akizungumza na waandishi wa habari hospitalini hapo, Mkuu wa Idara ya Upasuaji ambaye ni Daktari Bingwa wa Upasuaji, Ibrahim Mkoma alisema kidonda hicho kimetokea sehemu ambayo ina kovu la moto ambalo binti huyo aliungua akiwa na miaka mitano.Mkoma alisema mara nyingi vidonda sugu vinavyotokea kwenye majeraha inachukuliwa tahadhari kwani inawezekana kikawa cha kawaida ama saratani. “Sasa tunafanya vipimo ili kujiridhisha kama hicho kidonda ni cha kawaida. Tumepeleka maabara vipimo ili kuangalia ni aina gani, kama ni saratani wamechukua vipimo kujua kama ipo pale pale au imesambaa kwenye viungo vingine vya mwili,” alisema.Kwa mujibu wa daktari huyo, aina hiyo ya vidonda vinavyotokea kwenye makovu ya vidonda vilivyotokea muda mrefu uliopita vingi ni aina ya saratani. “Sababu inayosababisha saratani kutokea kwenye makovu haijajulikana. Kidonda cha awali kikiwahi kufunikwa inapunguza uwezekano wa kupata saratani,” alisema.Alisisitiza kuwa saratani iliyopo pale pale matibabu yake ni tofauti na ile iliyokaa muda mrefu, kwani ikiwa sehemu hiyo hiyo matibabu yake ni kukatwa yote na kuitoa kisha eneo husikwa kufunikwa na ngozi. Alitoa angalizo kwa wagonjwa na wataalamu wa afya kuwa wanapoona kidonda kinatokea kwenye kovu lazima wachukue hatua stahiki kwani si cha kawaida.Kwa upande wake binti huyo aliishukuru hospitali hiyo kwa kumpokea vizuri na kumwanzishia matibabu ya awali pamoja na vipimo. Alisema kidonda alichonacho kilianza kama jipu likapasuka lenyewe kisha akawa anakwenda hospitali kusafishwa kidonda hicho, lakini kilizidi kuongezeka gharama ikafikia Sh 5,000 kwa siku na kwa kuwa familia yake ilikuwa haina uwezo akashindwa kuendelea na matibabu hayo.Alisema alianza kusafisha kidonda hicho nyumbani akisaidiana na ndugu pamoja na marafiki baada ya kuchangiwa hela ya kununua dawa ya kusafishia. “Baada ya kushindwa kwenda hospitalini, niliomba fedha ya kununua dawa kutoka kwa marafiki zangu na kuomba nisafishwe. Nilikuwa nanunua dawa ya vidonge nikawa nasaga vidonge vitatu kila siku kisha naweka kwenye kidonda, niliambiwa itaua wadudu,” alisema.Dada yake binti huyo aliyesafiri naye, Tatu Rajab alishukuru kwa msaada huo walioupata na kusema wametoka katika familia masikini. Alisema kidonda hicho kilikuwa kikipona na kurudia ndipo kilianza tena mwaka jana Agosti ambapo alipelekwa hospitali mojawapo akakatwa paja na kubandikwa kwenye kidonda hicho na kuonesha kimepona kisha kikaanza tena.Kwa maelezo yake kila siku waliponda flagil tatu na kumuwekea mgonjwa huyo kwenye kidonda. Jumatano wiki hii, Waziri Ummy kupitia ukurasa wake wa twitter aliandika kuwa amepata taarifa kuhusu tatizo linalomkabili binti huyo na tayari serikali imechukua hatua za awali za kumsafirisha kutoka Singida kwenda MNH kwa matibabu."
52eee36406e8117cf59be7b9906e0dd085b70f49," Wanawake hao wanauza vyakula na vinywaji katika vibanda vya biashara vilivyopo nje ya Uwanja wa Nelson Mandela ambao kunafanyika maonesho mbalimbali ya wajasiriamali wamekiri kuwa bishara zao zina tija na idadi kubwa ya wateja wanamiminika kwenye vibanda hivyo.“Mie naona kama maonesho haya yangeendelea kwa wiki mbili zaidi, hakika tungetajirika wateja ni wengi biashara za vyakula na vinywaji mbalimbali zimeshamiri katika katika vibanda vyetu hivi,“ anasema Mama Neema mmoja wa wafanyabiashara hao.Mikoa ya Rukwa Katavi na Kigoma kwa kushirikiana na Shirika la Viwanda Vidogo nchini (SIDO) imeandaa kongamano la Uwekezaji wa Ukanda wa Ziwa Tanganyika katika Mji wa Sumbawanga.Mwandishi wa habari hizi jana alishuhudia watu waliofurika Uwanja wa Nelson Mandelea mjini hapo yanakofanyika maonesho hayo wakihaha kutafuta chakula cha mchana baada ya vibanda takribani vyote kushindwa kuhimili mahitaji ya wateja wao kutokana na idadi yao kuwa kubwa.“Ukweli ni kwamba hatukujua kama wateja wetu watakuwa wengi kiasi hiki kutokana na mitaji yetu kuwa midogo tunashindwa kuwahudumia wote kwa mfano leo (jana) mimi kibandani kwangu chakula kiliisha mapema kabisa na wateja wengi walikosa chakula,” alibainisha Amina Abadallah.Baadhi ya wananchi waliohojiwa na mwandishi wa habari hizi wamekiri kuwa licha ya kuwepo kwa vibanda vingi vya chakula lakini wafanyabiashara wameelemewa na idadi kubwa ya wateja wanaofika kuona maonesho katika uwanja huu wa Nelson Mandela."
52f3116321ab77268a26b15caa4b5977934d21df," KATIBU Mkuu wa Chama Cha Mapinduzi (CCM), Dk Bashiru Ally amesema hakuna migogoro ndani ya chama hicho kama inavyotafsiriwa na kutahadharisha wanachama wa chama hicho kuachana mara moja na matamko yasiyo na tija na kwamba atakayekiuka agizo lake atatumbuliwa.Bashiru aliyasema hayo jana wakati akifungua fremu za biashara za CCM zilizopo mkoani Dodoma ambapo amesema kwa kiwango chochote kile si sahihi kusema CCM kuna mgogoro na kwamba ni kuota ndoto za mchana kwani hakuna kitu kama hicho.“Kwa kiwango chochote kile kusema CCM kimenuka, msomi yeyote, mchambuzi yeyote, mwana historia yeyote, mwanasiasa yeyote makini, Mtanzania yeyote makini hawezi kuthubutu au kuota.“Chama hiki kwa historia yake, kwa itikadi yake, kwa safu yake ya uongozi, kwa mshikamano wake, kudhani kuwa eti kinameguka, ni ndoto na ndio maana natumia neno jepesi hao wanaodhani hivyo ni wapumbavu.“Mtu yeyote mwenye akili timamu hata kama ana chuki na wana CCM, anapaswa kufahamu kuwa chama chetu bado ni madhubuti, na uongozi wetu bado ni imara, na Mwenyekiti wetu (John Magufuli) bado ni jasiri, ana afya njema, akili yake ni madhubuti, ana nia njema ya kujenga taifa,” alisema Dk Bashiru.Kauli ya Dk Bashiru imekuja siku chache baada ya kuwepo kwa tetesi ya kuwepo kwa migogoro ndani ya chama hicho kwa kudaiwa kuwa kuna pande zimegawanyika na hivyo kuwa katika hatari ya kumeguka.Akizungumzia namna chama hicho kinavyojadili masuala yake ya ndani, Dk Bashiru alisema zipo taratibu za kukosoana kwa nidhamu ndani ya chama na kwamba hawapingi kukosolewa lakini iwe kwa nidhamu na si kejeli.“Na ole wake mwana CCM abainike anafanya malumbano ya kirejareja tutachukua hatua, kuna wakati watu wanaweza kutumia upuuzi unaoendelea kujifanya wao ndio makada kuliko wengine kutafuta kiki za kisiasa.“Wanaleta clip (kanda fupi za video) wanauza kwangu nitawafukuza, tuna kanuni na taratibu zetu, tuna miiko yetu, ole wake mwana CCM yeyote, kusaka kiki za kisiasa ili achaguliwe kwenye serikali za mtaa hapana atatimuliwa.”Alisema anaunga mkono tamko la vijana wa CCM Dodoma ambao walimpongeza Rais Magufuli kwa utendaji wake wa kazi na kwamba uchaguzi ujao watakuwa bega kwa bega kuhakikisha anapata kura za kishindo.“Nimekuja hapa pia kuwapongeza kwa azimio lenu la jana (juzi), na mimi niliyepata azimio hilo kuwa wote mpo nyuma ya Rais wetu, haitoshi kumpongeza Rais wetu, haitoshi kusema tunampenda, haitoshi kusema tupo pamoja, semeni matokeo ya kazi yake,” alisema na kuongeza;“Msipoteze muda kulumbana, kuweni wavumilivu, siasa za ushindani zinahitaji uvumilivu wa hali ya juu lakini msiwe waoga, sisi uongozi mzima wa chama chetu, mimi ndio Katibu Mkuu, chama chetu ni imara kimuundo, kimfumo, kiitikadi, kifalsafa, kiuongozi. Wapuuzeni hao wapumbavu,” alisema bila kufafanua.Alisema viongozi wa CCM hawaogopi kukosolewa lakini hawapo tayari kudharauliwa, kutukanwa na kubezwa na kuitwa majina ya kejeli kwa watu ambao hawana shukrani, na kwamba hawajafunzwa hivyo.“Hatujazoea hivyo, ninachowaomba wana CCM jifunzeni kutoka kwa kiongozi wenu Rais Magufuli ambaye wakati wote hana muda wa malumbano, amekuwa akivumilia wanaomtusi wengine wenye umri wa watoto wake, amewavumilia na yupo tayari kuwasamehe pia, lakini kwa kufanya hivyo si kwamba ni muoga,” alisisitiza.Alisema kazi ya kujenga chama ni ya kufa kupona kwa wana CCM wote, kazi ya kutetea na kutangaza mafanikio ya utekelezaji wa Ilani ya CCM ni kazi ya kufa na kupona kwa kila mwana CCM, kazi ya kujenga umoja na mshikamano miongoni mwa watanzania ni kazi ya kufa na kupona kwa wana CCM wote, lakini pia kazi ya kulinda ushindi wa chama ni kazi ya kufa kupona ya wana CCM wote pia.“Mimi ni mwalimu wa Kiswahili, sasa kuna wakati mwingine ukichambua misamiati inayotumika kutangazia dunia kuwa CCM kuna mpasuko tena si wa kawaida ni wa mwaka, kwamba CCM imetumbuka na kutumbuliwa na kila aina ya kejeli kwa kweli wapuuzeni hao wapumbavu.“Mwalimu Nyerere alishatuasa tujisahihishe, kujisahihisha ni kujiimarisha, kujikosoa, tukosoane kwa adabu, nidhamu, tuache utoto.”Alisema CCM ni chama cha siasa, lakini tofauti na vyama vingine vyote Afrika, ni chama cha siasa cha ukombozi si chama cha siasa cha upuuzi, na kwamba anayechokozwa namba moja ni Mkurugenzi wa Uchaguzi ambaye ni yeye na kwamba hachokozeki.“Na chini yangu kuna wakurugenzi wanaonisaidia, ngazi ya mkoa ni Katibu wa chama cha Mkoa, msichokozeke, ukichokozeka nitakuonya mara ya kwanza, ya pili ya tatu nakutumbua, kwa kuwa umebeba dhamana kubwa ya chama chetu, shughuli zote za chama ikiwemo kampeni za chama,” alionya.Bushiru alisisitiza hakuna ruhusa ya kupambana na malumbano, na badala yake waachane na hao wanaobwabwaja kitoto toto kwani watachoka wenyewe.“Ukitaka kujua mchezo wa kitoto wapinzani wameanza kuchangamkia maana wao wanacheza kindimu ndimu, sisi tupo viwango vya juu, ‘game’ yetu ni ya viwango vya kimataifa, ukiona wapinzani wamechangamkia porojo na upuuzi ndani ya CCM ujue hao walioanzisha upuuzi huo hawakitakii mema chama chetu.“Hawajui vizuri itikadi ya chama chetu na taratibu zake, mchezo wa kitoto waachie vyama vya upinzani…baada ya mchezo huo kutangazwa na kucheza wamechangamkia na kuchafuka matope na mavumbi hawana viatu, hiyo ligi iliyotangazwa si saizi yetu,” alisema.Aliwaeleza wana CCM kuwa Mwenyekiti Magufuli hana mpango wa kulegeza vyuma na badala yake kuwataka wavumilie tu watumbuliwe wapone na chama kipone na kuongeza; ‘nongwa kubwa hakuna sijui nini wala nini vyuma vimekaza kweli kweli.“Nikimpa Mhazini hapa kipaza sauti aseme kabla ya mfumo huu wa kubana wezi kuanzishwa na John Magufuli, akaunti ya chama ilikuwa na chini ya shilingi bilioni moja, mishahara ililipwa tarehe 40 hadi 50, na inalipwa kwa mkono.“Lakini sasa hivi kwenye akaunti kuna zaidi ya Sh bilioni 22, tunalipa mishahara kwa wakati, tunaendesha uchaguzi, tunaendesha gharama zote, tumenunua vifaa vyote na tunafanya uchaguzi hatujaomba sehemu yoyote, sasa mkisikia michwa inapiga kelele msishangae imelewa dawa,” alisema na kushangiliwa na wanachama wa chama hicho.Alisema ndani ya chama uongozi ni kunufaisha walio wengi, na kuwa hayo ndio makosa ya Rais Magufuli, na watu wenye kuhukumu ni wananchi, na kuwataka wanachama wa chama hicho kutopoteza muda kumsemea Rais.“Msipoteze muda kumsemea Rais Magufuli atajisemea yeye, vitendo vyake, misimamo yake itajisemea, sisi kazi yetu ni kuungana kwa pamoja kukihami chama chetu, chama hiki si cha Magufuli, maana nasikia kauli ya Mwenyekiti…Mwenyekiti peke yake, Mwenyekiti na chama chote na wananchi kwa ujumla,” alisema."
531188121a60a5fc43d8ad724fc134a921e73659," Alisema hayo mwishoni mwa wiki katika mkutano alioufanya kijiji cha Chogola jimbo la Kibakwe. Simbachawene alisema katika bajeti ya mwaka 2015/16 Serikali imeongeza tozo la kodi la Sh 100 kwa lengo la kukusanya fedha kwa ajili ya kupeleka umeme vijijini.Alisema kupeleka umeme vijijini kutaleta manufaa makubwa kwa wananchi kwani kutachochea maendeleo ya kiuchumi na kijamii Waziri huyo alisema kwamba watu wanaodai kuwa ongezeko la tozo la kodi litavuruga maisha ya watanzania, hawako sahihi na kuwataka kuangalia ongezeko lenyewe na umuhimu wa fedha hiyo kwa maendeleo ya vijijini.Alisema vijiji vinahitaji umeme wa uhakika ili kuweza kubadili maisha yao kuanzia katika masuala ya uzalishaji mali hadi ustawi wa jamii. Waziri Simbachawene alisema kwamba mikakati ya serikali ni kuhakikisha kuwa vijiji vingi vinafikiwa na umeme.Alisema sasa matumizi ya mafuta ya taa yamepungua sana kutokana na watu wengi kutumia umeme pamoja na umeme wa jua. Alisema bila kuboresha shughuli ya uzalishaji, uinuaji uchumi utakuwa na shaka kubwa kutokana na asilimia zaidi ya 70 ya wananchi wako vijijini wakitegemea mazao ya kilimo.Alisema mazao hayo yakifanyiwa kazi na kuongezwa thamani yatawanyanyua wananchi hao na hilo linawezekana kwa kuwapo kwa umeme ili kutengeneza viwanda vidogo.Mkazi mmoja wa kijiji cha Masa Kibakwe, Alexander Majaliwa alisema ana mashaka na ongezeko hilo kwamba litaathiri shughuli mbalimbali za watu binafsi na kitaifa.Nao wakazi wa Chogola, Melela Lumambo na Enyasi Abdallah wamezitaka mamlaka husika kuhakikisha kwamba tozo hizo hazivurugi utaratibu uliopo.Katika bajeti ijayo, Serikali inapendekeza kuongeza tozo ya mafuta ya dizeli kutoka Sh 50 kwa lita hadi Sh 100 kwa lita; petroli kutoka Sh 50 hadi Sh 100 kwa lita na mafuta ya taa kutoka sh 50 kwa lita hadi Sh 150."
53175daa7da6c12a02bb5d43fe53bb144d52c844," Waziri wa Uchukuzi, Dk Harrison Mwakyembe, alitoa zawadi jana kwa askari wa mamlaka hiyo walioonesha moyo wa kujitolea na kufanya kazi kwa ufanisi.Akizungumza katika hafla hiyo iliyofanyika jana Dar es Salaam, Dk Mwakyembe alisema kazi yao nzuri imeongeza usalama na kuvutia zaidi wateja.“Nawasifu kwa kazi nzuri mnayofanya,” alisema. Alisema kujitolea kwao na weledi wao umesaidia kuokoa mamilioni ya Shilingi ambayo yangepotea kwa wizi katika bandari hiyo.Alisema kutokana na kuimarika kwa usalama bandarini hapo, nchi mbalimbali zinaanza kuonesha nia ya kutumia zaidi bandari hiyo kupitisha mizigo yao.Akitoa mfano, Waziri huyo alisema ujumbe wa maofisa wa Serikali ya Kongo na wafanyabiashara kutoka jimbo la Katanga waliotembelea bandari hiyo wiki hii ni ishara kubwa kuwa bandari inaanza kurudisha heshima yake.Baadhi ya zawadi zilizotolewa ni pamoja na pikipiki, televisheni, simu za mkononi, pesa taslimu na kompyuta mpakato zilizochangiwa na wadau mbalimbali. Takwimu zinaonesha idadi ya meli zinazotumia bandari hiyo imeongezeka kutoka 1,236 mwaka 2011/12 hadi kufikia meli 1,301 mwaka 2012/13.Kwa upande wa shehena mwaka 2012/13 bandari ilihudumia tani milioni 12.5 ikilinganishwa na tani milioni 10.9 za mwaka 2011/12, ikiwa ni sawa na ongezeko la asilimia 15. Pia kwa mwaka wa 2012/13 bandari ilihudumia nchi zinazotumia bandari hiyo shehena ya tani milioni nne ambayo ni sawa na asilimia 32 ya shehena yote.Mwaka 2012/13 wastani wa Sh bilioni 371.7 zilikusanywa, sawa na ongezeko la asilimia 14.3 ukilinganisha na Sh bilioni 325.3 mwaka 2011/12.Matukio ya uhalifu na wizi yamepungua kutoka matukio 21 mwaka 2011 hadi matukio saba mwaka 2012, na kufikia matukio 3 mwaka 2013.Kaimu Mkurugenzi Mkuu wa TPA, Madeni Kipande alimshukuru Waziri Mwakyembe kwa kuweka suala la usalama katika vipaumbele vya wizara.Mkuu wa Kitengo cha Usalama cha TPA, Lazaro Twanga alisema kutambuliwa huko kumewapatia motisha na nguvu ya kufanya kazi nzuri zaidi."
53332d2e0363433b554581a07239a648c5bccaff," MKURUGENZI wa Jiji la Arusha, Dk Maulid Madeni amesema wakuu wa idara jijini humo, wamekosea kugawa vitambulisho vya wafanyabiashara ndogo kwa kuwafuata wafanyabiashara hao ndani ya masoko, badala ya nje ya masoko.Madeni aliyasema hayo jana katika baraza la madiwani la Jiji la Arusha ambapo baadhi ya madiwani wa jiji hilo walidai agizo alilolitoa Rais John Magufuli kuhusu machinga kutokubughudhiwa baada ya kuwa na vitambulisho vya machinga, limekiukwa. Mmoja wa madiwani hao, Isaya Doita alisema baadhi ya vitambulisho hivyo vimegaiwa kwa wafanyabishara wa ndani ya vizimba ambao mitaji yao ni Sh milioni tano. Pia kugawiwa kwa baadhi ya walimu wakuu wa shule za msingi huku wakishindwa kufundisha wanafunzi madarasani.Alisema baadhi ya madiwani wamenunua vitambulisho hivyo kwa hoja ya kumuunga mkono Rais Magufuli. “Lakini jambo la kushangaza madiwani hao wanaungaje mkono hoja hiyo ilihali hawafanyi biashara, wamechukua vitambulisho vya nini? Huu utaratibu umekiukwa na hivi sasa hali ya masoko yetu ya NMC, Kilombero na Soko Kuu katika ukusanyaji wa mapato imeshuka,” alisema na kuongeza: “Sasa hapa mnamfurahisha nani maana mapato ya Jjiji yanashuka halafu leo hii Rrais akisema anahitaji ‘database’ ya machinga Jiji la Arusha waliopata vitambulisho ni wangapi mtasemaje? Kwa upande wake, diwani Abdulrasul Tojo, alimtaka Ofisa Biashara Jiji la Arusha, Godfrey Edward aeleze Arusha ina jumla ya wafanyabiashara wadogo wangapi na idadi ya vitambulisho vilivyogaiwa ili ifahamike kwa nini jiji hilo mpaka sasa linakosa vyanzo vya mapato kwenye masoko.Naye, Mbunge wa Arusha, Godbless Lema alihoji kwa nini agizo la Rais Magufuli limekiukwa kwa vitambulisho kugawiwa kwa watu wasiostahili. Alisisitiza kuwa utaratibu wa ugawaji wa vitambulisho hivyo ukasitishwa badala yake fedha za masoko zipelekwe serikalini kwani awali masoko yalikuwa yakikusanya Sh milioni 10 kwa siku au milioni tano lakini kwa sasa yanakusanya Sh 10,000 hadi 40,000 kwa siku.Kutokana na hoja hiyo ya dharura , Mkurugenzi wa Jiji la Arusha, Dk Madeni alihoji wakuu wa Idara za Jiji la Arusha kwa nini wameenda kugawa vitambulisho ndani ya masoko kwa wafanyabishara wasiostahili, badala yake wangetakiwa kugawa nje ya masoko. “Hii hujuma mnamfanyia rais, mapato ndio usalama wa nchi na usalama wa nchi ni mapato, nawauliza kwa nini mmegawa vitambulisho kwa wasiostahili na angalieni mmeleta madhara kama haya, mapato yameshuka sababu ya kugawa vitambulisho kwa watu wasiostahili,”alisema."
5369aaeedb5bc24f9ef3f1bc3030397a5eee1ba4," MKUU wa Wilaya ya Bukoba, Deodatus Kinawilo ametahadharisha wananchi wanaoishi pembezoni mwa mto Kanoni Manispaa ya Bukoba kuacha kukatiza katika madaraja kutokana na mvua kubwa iliyosababisha mafuriko katika makazi yao jana.Usiku wa kuamkia jana ilinyesha mvua kwa saa 8 na kusababisha mto Kanoni, makazi yaliyo pembezoni na makazi yaliyo pembezoni mwa Ziwa Victoria daraja la Kanoni kujaa maji.Alisema hali hiyo ilisababisha barabara maarufu ya Uganda kufungwa kuzuia madhara kujitokeza.Hata hivyo, asubuhi ya jana vyombo kama masufuria, magodoro, madumu ya maji na vile vyenye uwezo wa kuelea vilionekana kuelea katika maji yanayotiririka mto Kanoni huku wananchi wanaoishi pembezoni mwa mto huo wakionekana kupata wasiwasi kutokana na makazi kujaa maji.Mkuu wa Wilaya, Kinawilo alifanya ziara kwa kutumia mtumbwi na kutoa taarifa kwa wananchi kutulia na kuacha kukimbia kwa kupita katika madaraja ya mitaa yao ambayo yamefunikwa maji.Alisema kutokana na mvua hizo kubwa baadhi ya madaraja yameharibika na hivyo kuwa hatari zaidi kwa wananchi na vyombo vya usafiri kupita hapo.Taarifa iliyotolewa na mkuu huyo wa wilaya wa Bukoba inaonesha kuwa mpaka sasa kuna kaya zaidi ya 100 ambazo zimekumbwa na mafuriko katika manispaa ya Bukoba ingawa thamani ya mali zilizochukuliwa na maji haijajulikana.“Wananchi watulie maana miundombinu imeharibika sana, wengine wanaweza kudhani kuna njia lakini kumbe daraja limesombwa ukikanyaga tu unapelekwa na maji ,nina wasiwasi kwa mitaa ambayo haifikiwi na mtumbwi sijui nini kinajili lakini watu watulie na watoke nje ya makazi yao ili kuepushamaafa zaidi,” alisema.Kutokana na adha hiyo, msongamano wa magari yanayoingia stendi kuu ya mabasi umekuwa mkubwa kwani magari yote yanalazimika kutumia barabara moja ya Kashura ili kusubiri maji yaliyofunika daraja la Kanoni kupungua yapite.Mitaa iliyokumbwa na mafuriko hayo ni ule wa Omukigusha, Kisharu, Pepsi, Matopeni, Hamugembe, Nyakanyasi na Shabwidini ambayo makazi ya wananchi yamejaa maji na mali zao zimeharibiwa na mvua.Halikadhalika, baadhi ya nyumba zimeanguka, miti kung’olewa pamoja na miundombinu mbalimbali kuharibiwa na mvua hiyo kubwa.Mpaka sasa hakuna taarifa za kifo zilizoripotiwa ingawa wiki iliyopita kutokana na maji kujaa, ilielezwa kuwa ilisababisha mwanafunzi wa shule ya msingi Rwemishasha kufariki kutokana na kuvuka mto Kanoni ili kuelekea nyumbani kwao Mtaa wa Kyebitembe katika kata ya Rwamishenye.Hii sio mara ya kwanza mafuriko kutokea katika Manspaa ya Bukoba, ingawa changamoto kubwa imekuwa kwa wananchi ambao hawataki kuhama makazi yao yaliyojengwa karibu na mto Kanoni.Mto huo unatiririsha maji yake katika Ziwa Victoria na hujaa katika msimu wa mvua kubwa hasa zinazonyesha miezi ya Aprili na Mei.Manispaa ya Bukoba inakadiriwa kuwa na kaya zaidi ya 500 ambazo ziko pembezoni mwa mto Kanoni na ziwa Victoria na kaya hizo ndizo hupata mafuriko katika kipindi cha mvua kubwa."
53ebd8e93dc6ac7e39f636449ebc6bcb84a7eba1," Sherehe ya tuzo hizo iliyofanyika kwa mara ya 29 ilifanyika jijini Paris ambapo kampuni mbalimbali zilishinda. Akizungumza na waandishi wa habari jijini Dar es Salaam wakati wa kuonesha tuzo hiyo, Kaimu Ofisa Mtendaji Mkuu wa StarTimes Tanzania, Lanfang Liao amesema kuwa hiyo ni habari njema si tu kwa kampuni bali kwa taifa kwa ujumla kwa utoaji wa huduma bora kwa wateja wake.“Tuzo hii imetolewa jijini Paris, Ufaransa mwishoni mwa Oktoba ambapo kampuni ya Business Initiative Directions (BID) ndio waandaaji wakuu wa tuzo hizi ambazo zimefanyika mara ya 29 kwa mwaka huu,” alisema na kuongeza:“Utolewaji wa tuzo hii ulihusisha marais, wakurugenzi, viongozi wa kampuni na wafanyabiashara kwa ujumla ambao walikuwa wanapendekeza majina ya kampuni inayostahili tuzo hiyo kutoka sehemu mbalimbali duniani.”Katika upigaji huo wa kura, hufanyika kwa siri bila ya hata kampuni inayopigiwa kura kujua. Baada ya upigaji huo wa kura kampuni ya StarTimes ndiyo pekee kutoka nchini Tanzania ilijinyakulia tuzo hiyo ya heshima.“Wateja wetu na Watanzania kwa ujumla wao ndio sababu kubwa mpaka sisi kutunukiwa tuzo hii. Ningependa Watanzania wafahamu kuwa ushindi wa tuzo hii sio wa kampuni pekee bali ni kwa Tanzania kwa ujumla kwani StarTimes ndio kampuni pekee iliyotunukiwa tuzo hii,” alisema.Aliishukuru serikali kwa kuendelea kuweka mazingira mazuri kwa kampuni zinazokuja kuwekeza nchini kuwahudumia wananchi wake. “Ningependa kuchukua fursa hii kuwashukuru tena Watanzania kwa kuendelea kutuamini na kutuunga mkono katika shughuli zetu na wakae mkao wa kula kwa kampeni zetu kabambe zinazoendelea kuzinduliwa hivi karibuni,” alisema."
53fd639b02e2f3b268a5f0258e0ff0945f01f3dd," WAZIRI Mkuu, Kassim Majaliwa amewataka watanzania kujitokeza kwa wingi leo kwenye mechi ya kufuzu michezo ya Olimpiki 2020 kati ya timu ya soka ya taifa ya wanawake Twiga Stars na Congo DR. Mechi hiyo imepangwa kufanyika kwenye Uwanja wa Taifa Dar es Salaam kuanzia saa 12 jioni na kiingilio ni Sh 1,000 kwa wanaume na wanawake Sh 500.Waziri Mkuu aliyasema hayo jana bungeni mjini hapa alipowasilisha mapitio na mwelekeo wa kazi za serikali na makadirio ya mapato na matumizi ya fedha za ofisi ya waziri mkuu na ofisi ya Bunge kwa mwaka 2019/2020. “Lengo ni kutoa fursa kwa wanawake kujitokeza kwa wingi kushangilia timu yetu ya taifa,” alisema.“Aidha naipongeza timu yetu kwa kushinda kombe la Cecafa mwaka 2018 na lile la Jumuiya ya Afrika Mashariki yaliyofanyika Bujumbura, Burundi Julai 2018,” alisema. Akizungumzia mechi ya leo, kocha Mkuu wa Twiga Stars, Bakari Shime alisema amekiandaa kikosi chake kushinda na kuomba watanzania kujitokeza kwa wingi. Waziri Majaliwa pia aliipongeza timu ya taifa ya wanaume, Taifa Stars na benchi la ufundi kwa kufuzu fainali za Kombe la Mataifa Afrika ‘Afcon’ Misri 2019 kwa mara ya kwanza baada ya miaka 39.“Nitumie fursa hii kuwapongeza wachezaji, viongozi, benchi la ufundi kamati za uhamasishaji na ushindi, mashabiki na watanzania wote kwa kutimiza ndoto yetu ya muda ya kushiriki michuano hiyo mikubwa kabisa barani Afrika”. Aidha, Waziri Mkuu alisema amezungumza na viongozi wa soka wamemhakikishia maandalizi ya fainali za michuano ya Afrika kwa vijana wa chini ya umri wa miaka 17 inayotarajiwa kufanyika nchini kuanzia Aprili 14 yamekamilika. Majaliwa pia aliipongeza Simba kwa kufuzu hatua ya robo fainali ya michuano ya Ligi ya Mabingwa Afrika."
54067c7a878c3b58fd11de9198320fa4b253e3de," MSANII wa hiphop, Rosary Robert ‘Rosa Ree’ ameamua kuachana na ulevi wa pombe baada ya kugundua haina faida katika maisha yake.Msanii huyo anayefanya vizuri kwa sasa, alisema Dar es Salaam juzi kuwa ameamua kuacha pombe maana haikuwa ikimnufaisha na chochote zaidi ya kufanya baadhi ya mambo yake yasiende vyema.“Unajua pombe ukiipa nafasi kubwa ya kutawala maisha yako hautaweza kuiacha hata mara moja, ila wewe ukiitawala pombe unaweza kuiacha na ndio maana hata mimi niliweza,” alisema Rosa Ree.Aidha, alishauri wasanii wenzake kuacha pombe kwani mara nyingi imekuwa ikipoteza muda na kushindwa kufanya mambo ya msingi.Hatua ya msanii huyo kuacha pombe na kutangaza hadharani ni jambo la kupongezwa kwani wasanii wengi wameshindwa kuachana na kilevi hali inayosababisha wengine kuingia kwenye matumizi ya dawa za kulevya."
542e0fdca9eca8f1a8ac3f759f2320f897941e3d," LEO wananchi wa Zanzibar sambamba na wenzao wa Bara wanaungana kuadhimisha miaka 55 ya kumbukumbu ya Mapinduzi Matukufu Zanzibar ya mwaka 1964.Sherehe za Mapinduzi huadhimishwa Januari 12 kila mwaka, kwa lengo la kutunza historia hii adhimu na pia kukifahamisha kizazi cha sasa Zanzibar ilipotoka, ilipo sasa na inakokwenda.Sherehe za leo pia zimekuwa zikitumika mara kwa mara kwa ajili ya ufunguzi wa miradi mbalimbali ya maendeleo. Kabla ya Mapinduzi hayo, Wazanzibari walitawaliwa na mataifa mbalimbali wakiwamo Waarabu, Wajerumani na Waingereza. Watu weusi waliwekwa katika daraja la chini ambapo walidharauliwa, kunyanyaswa na kukandamizwa wakiwa ndani ya nchi yao wenyewe.Baada ya kupigania uhuru kwa muda mrefu bila kupewa, Waingereza waliamua kutoa uhuru kwa Sultani aliyekuwa akitawala Zanzibar. Kitendo hicho kilisababisha Wazanzibari wengi kuendelea kukosa uhuru kamili kwa kuwa uongozi wa Kisultani uliendelea kuwaweka waafrika katika daraja la chini. Mpango wa Mapinduzi ulifanikiwa siku kama ya leo mwaka 1964 na hivyo kuung’oa utawala wa Kisultani na kisha wananchi walio wengi, wakashika hatamu ya kuongoza dola, chini ya Rais wa kwanza wa Zanzibar, Abeid Amaan Karume.Mapinduzi ya Zanzibar ni tukio muhimu ambalo wananchi wanapaswa kulikumbuka na kujivunia kwani kuanzia mwaka 1964 Wazanzibari wamekuwa huru katika nchi yao, wakijipangia mambo yao wenyewe kwa ajili ya maendeleo yao. Haki zote ambazo wananchi wazalendo walistahiki kuzipata ikiwemo elimu, matibabu na matumizi ya ardhi kwa kilimo na makazi ambavyo walinyimwa na utawala dhalimu wa Kisultani sasa wanazipata kutokana na mapinduzi hayo.Kwa lugha rahisi, ni mapinduzi hayo ndiyo yaliyomrejeshea haki mwafrika, haki ambayo aliyo nayo hadi leo ikiwemo kuunda chama cha siasa na kujiendeleza kadri anavyoweza. Ni mapinduzi yaliyokuwa pia chanzo cha Zanzibar kuungana na Tanganyika na kuzaliwa Tanzania. Ni vigumu mtu kupata picha hali ingelikuwaje kuhusu muungano kama Sultani angeendelea kutawala visiwa vya Zanzibar.Pamoja na umuhimu wa mapinduzi haya yaliyomrejeshea Mzanzibari uhuru wake alionao leo pamoja na haki yake kama mkazi halali wa visiwa hivi kuna Wazanzibari walio katika kambi ya upinzani wamekua wakisusa kushiiki katika maadhimisho haya. Huko nyuma pia, kabla ya kuundwa kwa serikali ya umoja wa kitaifa, Wapinzani walikuwa na kawaida ya kukisusa pia sherehe za kuadhimisha mapinduzi haya matukufu. Lakini kitu ambacho kimekuwa kikiwashangaza wengi ni Wapinzani kuchukia hata kutamka neno “Serikali ya Mapinduzi ya Zanzibar” au kwa kufupi “SMZ”.Hatua hiyo kwa kweli ni sawa na kusema wapinzani wanachukizwa na mapinduzi! Hii imekuwa ikileta wasiwasi pia kwamba siku upinzani ukichukua uongozi wa dola, upo uwezekano wa kufuta sherehe za mapinduzi moja kwa moja. Lakini kwa upande wake Mwenyekiti wa Chama cha upinzani cha Wakulima (AFP_, Said Soud amekuwa akisema kwamba sherehe za mapinduzi ni za kitaifa na hazipaswi kuhusishwa na itikadi ya vyama vya siasa. Soud ambaye kwa sasa ni Waziri asiye na Wizara Maalumu aliwahi kukaririwa akisema kwamba sherehe hizo ni utambulisho wa wananchi wa Zanzibar walivyojikomboa kutoka kwenye utawala wa Kisultani kwa hivyo zinatakiwa kuenziwa na kutunzwa na sio kubezwa au kususwa kama wanavyofanya wanasiasa wengine."
54c6327ea2d922515d7163f6b7d440651e35cc17," Karia ametoa agizo hilo baada ya kuwasili kwa timu hiyo iliyotoka kushiriki michuano ya Afrika Mashariki na Kati kwa vijana wa umri huo nchini Burundi na kutwaa ubingwa.Akizungumza na waandishi wa habari baada ya mapokezi hayo kwenye Uwanja wa Ndege wa Kimataifa wa Julius Nyerere, Karia alisema wataweka sheria ambazo zitasaidia wale watakaokuwa wamesajiliwa kupata nafasi ya kucheza.“Tunaomba klabu zitakazowasajili vijana kuhakikisha wanacheza, tutaweka sheria zitakazowalinda ili wapewe nafasi lengo ni kuhakikisha kama hawachezi basi wanatolewa kwa mkopo kwingine ambako atapata namba,”amesema.Amesema baadhi ya mitandao ya kijamii imekuwa ikihoji wako wapi Serengeti Boys wa msimu uliopita, na kuwajibu kuwa ndio wale walioko kikosi cha Ngorongoro na kwamba wataendelea kuwapandisha na kuzalisha wengine wengi.Karia amesema wanatarajia kuwaibua vijana wengine kutoka kwenye mashindano ya shule za msingi na sekondari kwa ajili ya timu za vijana.Alizungumzia namna kulivyo na changamoto kwenye matayarisho kwa timu za vijana ambazo zinasababisha baadhi ya mipango mingine kuahirishwa na kuomba wadau mbalimbali zikiwemo kampuni na masharika kuwaunga mkono kuendeleza mpira wa Tanzania.Rais huyo pia, alizungumzia kile alichokisema Rais wa Shirikisho la Soka Afrika (CAF), Ahmad Ahmad kuwa timu za Afrika zinafanya vizuri kwenye mashindano ya vijana na kushindwa kufanya vizuri mashindano ya wakubwa kutokana na udanganyifu wa umri.“Amesisitiza kuwa mashindano yoyote yanayokuja tupeleke wachezaji wenye umri unaostahili na tusiende tu kushindana bali kwa maendeleo,”alisema Karia."
54c6903a8b969096bb76ec66c4a13b6e0b79c7cb," TIMU ya Azam FC jana iliibuka na ushindi na kunyakua pointi tatu baada ya kuifunga Polisi Tanzania bao 1-0 katika mchezo wa Ligi Kuu Tanzania Bara uliochezwa kwenye Uwanja wa Ushirika Moshi.Ushindi wa Azam ulipatikana dakika ya nane kupitia bao pekee lilopachikwa kimiani na Obrey Chirwa kwa kichwa akimalizia pasi iliyochongwa na Bruce Kangwa. Matokeo hayo yamewafanya Azam kufikisha pointi 23 na kupanda hadi nafasi ya tatu kwenye msimamo wa ligi hiyo, huku wapinzani wao wakisalia nafasi ya tisa kwa pointi 19.Mchezo huo ulianza kwa kasi kwa kila upande, lakini Azam walionekana bora zaidi kwa kutengeneza mashambulizi ya hatari zaidi kwa kupiga pasi ndefu. Baada ya bao hilo wenyeji Polisi Tanzania walionekana kuchangamka kwa kucheza mpira wa nguvu uliowafanya wachezaji wa Azam kuanguka mara kwa mara na kutumia udhaifu huo kutengeneza mashambulizi mawili dakika ya 20 na 29 ambayo hayakuwapa faida hadi timu hizo zilipoenda mapumziko.Wakati vikosi vinaingia kipindi cha pili, mchezo ulilazimika kusimamishwa kwa muda kupisha kukolezwa chokaa kwa alama za uwanja huo baada ya kufutika na baadae mchezo uliendelea kwa kasi huku Azam wakicheza mpira wa malengo kwa kurudi nyuma kulinda ushindi waliovuna kipindi cha kwanza na kuwaacha wenyeji wakitawala sehemu ya kiungo kwa kuchezea mpira.Dakika ya 75 mchezaji wa Polisi Tanzania Baraka Majogoro nusura afunge bao la kusawazisha akitumia vema mpira wa adhabu ndogo na kuachia shuti kali lilotambaa chini na kupangulia na kipa Razak Abarola.Shambulizi hilo lilionekana kuendelea kuwapa nguvu Polisi walionekana kuzidisha mashambulizi ambayo wachezaji wa Azam waliyazima kutokana na muda mwingi walikuwa wanacheza kwa kujilinda zaidi hali iliyowafanya mchezo huo kukamilika kwa Azam kuibuka na ushindi. Matokeo mengine ya mechi za ligi hiyo zilizochezwa jana, JKT Tanzania ilikubali kichapo cha bao 1-0 kutoka kwa Namungo FC katika mchezo uliochezwa uwanja wa Uhuru Dar es Salaam.Kwenye mchezo huo ushindi wa Namungo ulipatikana kupitia bao pekee lilopachikwa kimiani na mchezaji Bigrimana Blaisé dakika ya 90 na kutosha kabisa kuwanufaisha kwa kujizolea pointi tatu. Kwa matokeo hayo Namungo imepanda hadi nafasi ya nne kwenye msimamo wa ligi hiyo ikifikisha pointi 22 na wapinzani wao wakisalia nafasi ya 10 wakiwa na pointi 19."
5503e470d7193f77e462e47a43d9f9b6b66bf91b," SERIKALI ya Tanzania imetiliana saini mkataba wa Mradi wa Ujenzi wa Daraja la Gerezani, Dar es Salaam na Japan kupitia shirika la lake la Maendeleo (JICA), ambao unatarajiwa kukamilika ndani ya miezi 24.Mkataba huo ulioshuhudiwa na Waziri wa Ujenzi, Uchukuzi na Mawasiliano, Isaack Kamwelwe ulitiwa saini na Mtendaji Mkuu wa Wakala wa Barabara (Tanroads), Patrick Mfugale na Mwakilishi wa Shirika la Jica, Toshio Nagase. Akizungumza kabla ya hafla hiyo ya utiaji saini, Mfugale alisema mradi huo wa ujenzi wa daraja hilo ni sehemu ya miradi mingi ya mikakati ya kupunguza msongamano wa magari katika Jiji la Dar es Salaam, ukiwemo ule mradi wa upanuzi wa barabara ya Kilwa kuwa njia nne.Mfugale alisema kama ilivyokuwa kwa miradi mingine iliyopita, atahakikisha anawasimamia mkandarasi na Mhandisi Mshauri Msimamizi ili wafanye kazi zao kwa weledi wa hali ya juu, kazi zikamilike ndani ya muda, viwango na gharama zilizokubalika. Alisema baada ya kukamilika awamu ya pili ya upanuzi wa barabara ya Kilwa chini ya ufadhili wa serikali ya Japan, maandalizi ya awali ya upanuzi wa sehemu ya Bendera Tatu hadi eneo la Kamata, yenye urefu wa kilometa 1.3 yalianza mwezi Mei 2010 na kukamilika mwezi Machi 2011.Alisema upembuzi yakinifu na usanifu wa awali, ulikamilishwa na serikali ilisaini hati ya makubaliano yenye thamani ya fedha za japan Yen 1,108,000,000 na serikali ya Japani Agosti 29, 2011 kwa ajili ya usanifu wa kina na ujenzi wa sehemu hii ya Bendera Tatu hadi eneo la Kamata. Alisema Kampuni ya kihandisi ya Ingerosec Corporation ya Japan, iliteuliwa kufanya kazi ya usanifu na usimamizi wa ujenzi wa mradi huu kwa gharama ya Yen 135,956,000 ambapo kazi ya usanifu wa kina ilikamilika mwaka 2013. “Baada ya ujenzi wa reli ya Standard Gauge kuanza mwaka juzi, usanifu wa kina wa daraja ulifanyiwa mapitio tena ili kuongeza kina chake kutoka mita 5.6 hadi mita 7 kuwezesha treni ya umeme kupita chini ya daraja."
555ed405d478feb0d94588bbac2b59a51f6fc4a5,"['Timu inayoshiriki ligi ya nchini Italia ,Juventus ipo mbioni kufungua mazungumzo na kipa wa Manchester United, David de Gea Januari 2020, tayari Klabu ya Manchester United imeanza kutafuta mrithi wa muhispania huyo.(Sunday Express)', 'United iko mbioni kukamilisha dili la kumteua kipa wa Zamani wa timu hiyo Edwin van der Sar kuwa Mkurugenzi wa michezo wa klabu hiyo. (Sunday Mirror)', 'Vaadhi ya wachezaji wa Barcelona walijitolea kutoa fedha kwa ajili ya kukamilisha usajili wa mshambuliaji raia wa Brazil Neymar Jr. (Marca)', 'Mawakala wa soka wameambiwa wajiandae kufanya dili za maana mwezi Januari ndani ya Chelsea. (Sunday Mirror)', 'Klabu ya Manchester City imejiandaa kutuma dau la pauni milioni 24 kwa mlinzi wa Slovakia na Milan  kwa ajili ya kumaliza tatizo la majeruhi ndani ya klabu hiyo. (Sunday Express)', 'Virgil van Dijk, 28, mchezaji bora wa Uefa amekubali kuongeza mkataba wa miaka sita kuitumikia klabu hiyo. (Sunday Mirror)', 'Real Madrid bado inahaha kupata saini ya kinda wa Kifaransa Kylian Mbappe, 20, kutokea Paris St-Germain dirisha la usajili msimu ujao. (Sport - in Spanish)', 'Strika wa Mexico Javier Hernandez, 30, angesalia  West Ham kama angekubali kuongeza mkataba wa kubakia kwa wagonga nyundo hao wa London. (Football London)', 'Kiungo wa Tottenham raia wa Ufaransa Tanguy Ndombele, 22, ameanza kujifunza lugha ya kiingereza ili kujichanganya vyema na wachezaji wenzake London baada ya kujiunga na timu hiyo akitokea Lyon. (Football. London)', 'Strika wa Roma Edin Dzeko amesema amefarijika kujumuika pamoja na mchezaji mpya ndani ya klabu hiyo Henrikh Mkhitaryan, 30-ayejiunga na timu hiyo kutokea Arsenal. (Corriere Dello Sport - in Italian)', 'Winga wa Juventus Juan Cuadrado, 31, amesitisha mazungumzo na klabu hiyo kutokana na kutopata muda wa kutosha klabuni hapo chini ya Maurizio Sarri. (Goal)', 'Kinda wa England Eddie Nketiah, 20, ameenda kwa mkopo Leeds United kutokea Arsenal kwa ajili ya kupata nafasi kubwa ya kuonyesha uwezo wake. (Mail on Sunday)', 'Meneja wa Sevilla Julen Lopetegui alihitaji kumsaini mlinzi wa Hispania Nacho Fernandez, 29, kutoka kwa wapinzani wao Real Madrid kwenye dirisha kubwa la usajili.  (Marca)', 'Mshambuliaji wa timu ya taifa Mexico Javier Hernandez (30) angebakia kwente klabu ya West Ham mpaka mwisho wa mkataba wake kama Sevilla wasinge tangaza dau lakumnunua katika wiki ya mwisho ya usajiri.(Football Italia)', ""Kiungo wa zamani wa timu ya taifa Ufaransa na meneja wa timu ya wanawake Lyon Raynald Pedros yupo kwenye mazungumzo na chama cha Soka cha Korea Kusini.(L'Equipe - in French)"", 'TETESI ZA JUMAMOSI', ""Lionel Messi ataruhusiwa kuondoka Barcelona bila malipo yoyote msimu ujao , iwapo mchezaji huyo mwenye umri wa miaka 32 atapendelea kufanya hivyo kutokana na kifungu cha sheria katika kandarasi yake. (El Pais, via L'Equipe)"", 'Messi ataruhusiwa kuzungumzia hatma yake na klabu yoyote kutoka Januari mosi. (Marca - in Spanish)', 'Mabingwa hao wa Ufaransa waliwaonya Barcelona kuhusu lengo hilo la Real Madrid wakati wa mazungumzo ya vilabu hivyo viwili kuhusu uhamisho wa mchezaji huyo mwenye umri wa miaka 27 msimu huu.. (Sport - in Spanish)', 'Mshambuliaji wa Brazil Neymar atalazimika kusalia PSG hadi pale atakapokubali kupunguza marupurupu yake kulingana na rais wa La Liga Javier Tebas. (Mail)', 'Chris Smalling yuko tayari kuondoka Man United baada ya beki huyo mwenye umri wa miaka 28 kujiunga na klabu ya Roma kwa mkopo. (Mirror)', 'Na Beki wa United raia wa Argentina Marcos Rojo, 29, yuko tayari kupigania uhamisho wa mwezi Januari mbali na klabu hiyo iwapo atahitajika kufanya hivyo baada ya uhamisho wake wa kuelekea Everton kugonga mwamba. (Ole - in Spanish)', 'Mabingwa wa Itali Juventus wanafikiria kumnunua beki wa Tottenham na Ubelgiji Toby Alderweireld, 30, na kiungo wa kati wa Denmark Christian Eriksen, 27.', 'Real Madrid itamwania mshambuliaji wa PSG Kylian Mbappe msimu ujao .', 'Inter Milan pia wana hamu ya kumsajili Alderweireld. (Mail)', 'Mabingwa wa Uhispania Barcelona walitaka kumsaini winga wa Itali mwenye umri wa miaka 25 Federico Bernardeschi kutoka Juventus katika dirisha la uhamisho la msimu huu (Mundo Deportivo - in Spanish)']"
558bb6fa5f377c6c25426487db900d7fda9bbeb2," RAIS wa Rwanda ambaye pia ni Mwenyekiti wa Umoja wa Afrika (AU), Paul Kagame ameendelea kuzisisitiza nchi za Afrika kuangalia uwezekano wa kujikwamua kiuchumi ili ziachane na utegemezi wa nchi za magharibi.Amesema kwa miaka mingi, Afrika imekuwa ikipokea kile kinachoitwa misaada kutoka nchi zilizoendelea, lakini mpaka sasa haijaonekana kuwa na manufaa kwa Waafrika, zaidi ya `kunyonywa’. Kagame aliyasema hayo mwishoni mwa wiki wakati akizungumza na jumuiya ya wafanyabiashara wa Ivory Coast, jijini hapa katika siku ya mwisho ya ziara yake ya kikazi ya siku mbili nchini hapa.“Kwanini Waafrika tuishi kwa kutegemea hisani za wengine? Afrika tuna watu wenye sifa za kuwaongoza wengine kujisimamia. Kwa ujumla, kupitia watu wetu tunaweza kubadilika na kufanya mambo makubwa zaidi. “Kikubwa ni kujiamini na kufuta dhana ya kutegemea kila kitu kutoka nje ya Afrika. Tumejaaliwa kila aina ya rasilimali inayoweza kututoa hapa tulipo, kikubwa ni uthubutu,” alisema Rais Kagame.Aliongeza kuwa, wanawake wasiachwe nyuma katika kushirikishwa kujikomboa kiuchumi, kwani wana nguvu kubwa huku akitolea mfano wa nchi yake ambayo asilimia 52 ya raia wake ni wanawake. Alitumia nafasi hiyo kuwakaribisha wafanyabiashara wa Ivory Coast kuwekeza nchini Rwanda, akisema hawatajuta, kwani ina soko kubwa hasa ikizingatiwa Rwanda ni nchi ya Jumuiya ya Afrika Mashariki (EAC) yenye soko la watu kati ya milioni 150 na 170.“Tuna nguvu kubwa ya soko. Hilo linatupa nguvu na inabidi tuunganishe zaidi na kushirikishana kwa mambo mengi kabla ya kukimbilia nje ya Afrika,” alisema Kagame na kusisitiza kuwa, wapo mstari wa mbele katika vita dhidi ya rushwa, hivyo wawe na amani ya kutokumbana na urasimu wakiamua kuwekeza Rwanda. Katika ziara hiyo, Rais Kagame aliongozana na mkewe, Jeannette Kagame na maofisa waandamizi serikalini na walipokelewa na mwenyeji wao, Rais Alassane Ouattara na mkewe, Dominique Ouattara."
55da7de7ff954cfc1a71aea496f4ed5b9cdc8bc9," TAARIFA kutoka Simba zinasema kuna uwezekano mkubwa wa kumkosa nahodha wake, John Bocco katika mchezo wa ngao ya jamii dhidi ya Mtibwa Sugar unaotarajiwa kuchezwa katika Uwanja wa CCM Kirumba Mwanza, Agosti 18.Akizungumza jana, Daktari wa Simba, Yasin Gembe, alisema Bocco bado ni majeruhi na amekosa mechi mbili za kirafiki. “Hali ya Bocco haijatengemaa, naendelea kumhudumia nione kama anaweza kucheza mchezo wa ngao ya hisani kwani amekosa michezo miwili,” alisema Gembe.Bocco alikosa mchezo wa kirafiki dhidi ya Asante Kotoko ya Ghana Agosti 8 katika tamasha la Simba Day, ambao lilimalizika kwa sare ya bao 1-1 na juzi dhidi ya Namungo FC huko Ruangwa, Lindi walitoka suluhu.Presha imeanza kuwa kubwa kwa Simba kwani licha ya kutumia kiasi kikubwa cha fedha kusajili na kuweka kambi nchini Uturuki, hawajapata ushindi katika michezo miwili iliyochezwa hapa nyumbani. Baada ya mchezo wa Ngao Jamii utakaofanyika Jumamosi, Simba itafungua dimba Agosti 22 kwa kuwakaribisha wajeda wa Magereza ‘Tanzania Prisons’ kwenye Uwanja wa Taifa, Dar es Salaam."
560fae6ec45faca058217fe528498b8f3f60cfae," SERIKALI imesema katika mkataba wa kukarabati reli ya zamani (Meter Gauge) unajumuisha uletaji wa mabehewa mapya 44, lengo ni kuongeza mabehewa ya kubeba mizigo iliyopo Bandari ya Dar es Salaam ili kukuza uchumi haraka.Aidha, Shirika la Reli Tanzania (TRC), limeshafanya ukarabati wa mabehewa 16 huku mengine 11 yakiendelea na ukarabati ambayo yanapita katika reli ya mitageji na kwamba wanatarajia kuongeza mabehewa kufikia 700 ili kuwa na uwezo wa kubeba mizigo mingi.Akizungumza wakati wa kukagua ukarabati huo jana, Dar es Salaam, Waziri wa Ujenzi, Uchukuzi na Mawasiliano, Isack Kamwele alisema kuwa kazi ya kutoa mizigo bandarini ikifanywa kwa wakati itasaidia kuongeza mizigo mingi na nchi zinazopataka nazo, zitanufaika na bandari hiyo. Kamwele alisema ili kufikia malengo hayo ni lazima wahakikishe miundombinu inakarabatiwa na kwamba sasa hivi, wanaendelea na ukarabati wa bandari kuanzia gati namba moja hadi saba ili kuongeza kina cha bahari.Alisema lengo la kufanya hivyo ni kuhakikisha kuwa meli zenye uwezo wa kubeba kuanzia tani 60 zinaingia bandarini hapo ili kuongeza mzigo. “Meli ikiingia inatakiwa siku mbili iwe imekwisha pakua mizigo na ili kuondoa migongano katika bandari tunajenga bandari kavu eneo la Kwala. Hii itasaidia baada ya makontena kupakuliwa kwenye meli yatachukuliwa na treni kwenda Kwala ambako ni kilometa 115,” alisema Kamwele.Alisema pia kuwa wanataka bandari hiyo iwe wazi ili watu wanapoleta mizigo iweze kusafirishwa kwa haraka kupitia reli ya kati na kusisitiza kuwa mikataba mbalimbali imeingiwa ikiwa ni pamoja na ukarabati wa reli kilometa 970 na ujenzi wa reli ya kisasa ya Standard Gauge (SGR) ambapo mizigo itapitishwa kutoka bandarini na kwamba Februari mwaka huu mataruma pamoja na reli yataingia nchini. “Ukarabati wa reli hii utatumia Sh bilioni 690, mikataba tayari tumekwisha saini na kazi inaendelea na vifaa vipo majini mwezi wa pili vitaingia.Rais John Magufuli ametoa fedha Sh bilioni tano kwa ajili ya kukarabati mabehewa kwa sababu tumeona badala ya kununua mapya tunaweza kukarabati yaliyopo,” alisema Kamwele alisema mabehewa 16 yamekwisha kamilika, mawili yanapakwa rangi na 11 yanaendelea na ukarabati na kwamba TRC imeahidi kukarabati mabehewa 20 kwa mwezi na kuongeza kuwa mazingira mazuri ya usafirishaji nchini yatasaidia wafanyabiashara wengi kutumia bandari hiyo na kupitisha makontena kupitia reli zilizopo. “Tunaendelea kuhamasisha taasisi zote za Mamlaka ya Mapato Tanzania (TRA), TRC na Mamlaka ya Bandari Tanzania (TPA) waweze kufanya kazi kwa pamoja ili kuongeza chachu ya ukuaji wa uchumi."
5617a7b9fb9683f0d8f9252e693e44b0f056df7b," KOCHA wa timu ya soka ya Taifa ya Wanawake ya Tanzania Bara chini ya umri wa miaka 17, Bakari Shime amesema wachezaji wake wapo tayari kwa mashindano Kombe la Chalenji na wana ari.Hayo aliyasema jana baada ya mazoezi yaliyofanyika kwenye Viwanja vya Jakaya Kikwete, Dar es Salaam kujiandaa na mashindano ya Chalenji yanayotarajiwa kufanyika Uganda kuanzia Desemba 7-19.“Vijana wana ari na timu imekuwa kambini kwa muda mrefu sasa na kila siku ninawafundisha kitu kipya kupata mwendelezo mzuri na kufanya marekebisho kwa makosa yanayojitokeza,” alisema Shime.Pia Shime alisema lengo ni kupata timu imara ya taifa za wakubwa na ile ya vijana chini ya umri wa miaka 20 kwa siku za baadae. Kocha Shime anasaidiwa na kocha Edna Lema, kocha wa makipa Fatuma Omary, mtunza vifaa Ester Chabruma na madaktari ni Blandina Mnambya na Mercedes Acaro.Mashindano haya kwa wanawake wa umri huo yanafanyika kwa mara ya kwanza, jambo linaloonesha litasaidia kukua kwa soka la wanawake."
562784ca558a3edd53d16967c5c8289e67ac2b31," Kanisa Katoliki Jimbo Kuu la Dar es salaam kwa kushirikiana na Kampuni ya Bima ya Acclavia (Acclavia Insurance Broker) imeanzishwa Bima ya Maisha itakayokua ikitoa mkono wa pole kwa wafiwa pale mwanafamilia anapoaga dunia.Akizungumza wakati wa mafunzo kwa baadhi ya vikundi mbalimbali vya Kanisa kwa nia ya kuisambaza elimu ya Bima hiyo kwa jamii, mratibu wa mradi wa Bima ya Afya na Maisha wa Acclavia, Agnesi Magimba amesema:""Tumekuwa tukishuhudia familia zikihangaishwa na shughuli za misiba kwa kuchangisha ndugu jamaa na marafiki. Kwa hiyo tumeamua kuja na huduma hii ili kurahisisha huduma katika kipindi chote cha msiba.""Kima cha chini cha familia ni Sh 18,000-/ kwa mwaka, kwa huduma ya wanafamilia nane pale wanapoaga dunia. Huduma ya msiba ni  kiasi cha Sh 1.5 milioni kwa kila kifo.“Familia itakayochangia 30,000 kwa mwaka itapewa huduma ya kiasi cha Sh milioni 3, kwa idadi ile ile ya wanafamilia nane wakiaga dunia,” amesema Mratibu."
56b8911bb19bc8102fe4fd245f0de4a221bdd5bb," VIWANDA 14 vilivyokuwa vimebinafsishwa vimerejeshwa serikalini na juhudi za kuwatafuta wawekezaji wa kuviendesha zinaendelea.Hayo yalielezwa jana bungeni na Naibu Waziri wa Viwanda na Biashara, Stella Manyanya alipokuwa akijibu swali la Mbunge wa Chumbuni, Ussi Salum Pondeza (CCM). Katika swali lake, Pondeza alihoji ni viwanda vingapi vimeanzishwa tangu serikali ya awamu ya tano ianze utekelezaji wa mpango wa kuimarisha uchumi wa kati wa viwanda.“Je, ni viwanda vingapi vilibinafsishwa na kushindwa kuendelezwa ambavyo vimerejeshwa serikalini tangu kuanza utekelezaji wa mpango wa kuimarisha uchumi wa kati wa viwanda,” alihoji.Pia alihoji sekta ya viwanda inachangia kiasi gani kwenye pato la taifa. Akijibu swali hilo, Manyanya alisema wizara kwa kushirikiana na Ofisi ya Msajili wa Hazina imekuwa ikifanya tathmini ya viwanda 156 vilivyobinafsishwa na kutoa mapendekezo ya hatua za kuchukuliwa kwa viwanda 68 ambavyo havijaendelezwa. “Ofisi ya Mwanasheria Mkuu wa serikali ilijiridhisha na mapendekezo yaliyotolewa na kuiwezesha Ofisi ya Msajili wa Hazina kuchukua hatua,”alisema.Alisema miongoni mwa mafanikio ya hatua hiyo ni kurejeshwa kwa viwanda 14 serikalini na juhudi za kuvitafutia wawekezaji wengine walio tayari kuviendeleza zinaendelea. Manyanya alisema kutokana na juhudi za kujenga uchumi wa viwanda zinazofanywa na serikali ya awamu ya tano tangu iingie madarakani hadi kufikia Desemba mwaka 2018, viwanda 3,504 vimeanzishwa nchini ambapo vidogo sana ni 2,500, viwanda vidogo 943, vya kati 51 na vikubwa 10.“Kwa mujibu wa hali ya uchumi ya mwaka 2017 mchango wa sekta ya viwanda katika Pato la Taifa ni asilimia 5.5 ikilinganishwa na asilimia 4.9 mwaka 2016 sawa na ongezeko la asilimia 0.6,”alisema. Katika swali la nyongeza, Pondeza alitaka kujua tafsiri ya viwanda vidogo sana na viwanda vidogo."
5732dbb50d3e1063ee48700c04b4ecd8164ed3b9," MUFTI wa Tanzania, Shehe Mkuu Abubakar Zubeir, amewataka mashehe na waumini wote wa dini ya Kiislamu nchini kutoa taarifa za kuonekana kwa mwezi Mtukufu wa Ramadhani kwa Kamati ya Mwezi iliyo chini ya Baraza Kuu la Waislamu Tanzania (BAKWATA) ili kuondoa mkanganyiko kuhusu muandamo wake.Aidha, Mufti Zubeir ametoa rai kwa wafanyabiashara wote kutopandisha bei za vyakula ndani ya mwezi huo wa Ramadhani ili kuwawezesha waumini wa dini hiyo wanaotekeleza ibada ya funga kutokumbana na kadhia ya upatikanaji wa vyakula hivyo.Alitoa rai hiyo Dar es Salaam jana alipozungumza na waandishi wa habari kuhusu ujio wa mwezi huo ambao pia amewataka waumini hao kujiandaa kuipokea mwezi huo wa Ramadhani kwa furaha ili waione pepo kulingana na na kauli ya Mtume Muhammad (S.A.W) kupitia maandiko yake yaliyopo katika vitabu vya dini hiyo.“Leo (jana) ni mfungo ishirini na saba Shaaban, tunatarajia wakati wowote kuanzia sasa hasa ndani ya mfungo ishirini na tisa mwezi utaweza kuonekana, kwa hatua hiyo nawaomba Waislamu wote popote walipo kutoa taarifa za muandamo wa mwezi huo kwa kamati ya mwezi ili taratibu zingine ziweze kuendelea,” alisema Mufti Zubeir.Alisema kwa mujibu wa taratibu zilizowekwa na Bakwata, taarifa kwa kamati hiyo ni muhimu kwa ajili ya kuiwezesha kujiridhisha juu ya uhakika wa muundamo wa mwezi hatua ambayo pamoja na mambo mengine itaondoa mkanganyiko wa muandamo wa mwezi na hivyo kuwa na funga ya pamoja.Kwa mujibu wa Mufti Zubeir, waumini wa dini ya Kiislamu nchini wanaweza kuanza funga ya mwezi mtukufu wa Ramadhan, Mei 7, mwaka huu ikiwa ni siku moja ya kukamilika kwa siku thelathini za mwezi Shaaban, endapo kama mwezi huo utakuwa haujaonekana hadi itakapofika tarehe hiyo."
57453b728072b8f4ac1a990da4c20fac8ae2bd17," JUMLA ya miradi 13 ya Maendeleo yenye thamani ya Sh 6,332,267,083.00 imepitiwa, kuwekewa mawe ya msingi na kuzinduliwa na mwenge wa uhuru kitaifa mwaka 2019 katika Halmashauri za Bumbuli na Lushoto wilayani Lushoto. Katika miradi hiyo Halmashauri ya Lushoto jumla ya miradi sita yenye thamani ya jumla ya Sh 4,936,278,550.00 ilitembelewa, kuwekewa mawe ya msingi na kuzinduliwa. Katika halmashauri ya Bumbuli miradi saba yenye thamani ya Sh bilioni 1,395,988,532.88 ilipitiwa na kuwekewa mawe ya msingi pamoja na kuzinduliwa. Halmashauri ya Lushoto miradi iliyowekewa mawe ya msingi ni ukarabati/ujenzi wa kituo cha Afya Mnazi, ujenzi wa mradi wa maji Lushoto mjini, ujenzi wa vyumba vitatu ya madarasa ya shule ya msingi Kwesimu na ujenzi wa ofisi ya Kata ya Magamba na miradi iliyokaguliwa ni ukaguzi wa kiwanda cha kuchakata zao la Mkonge kata ya Mnazi na Ukaguzi wa mradi wa kikundi cha wafugaji nyuki Lushoto mjini.Katika Halmashauri ya Bumbuli miradi iliyofunguliwa ni ufunguzi wa vyumba vitatu vya madarasa na mfumo wa uvunaji maji ya mvua na ufunguzi wa nyumba ya kulala wageni ya Yange Hill Lounge.Miradi iliyofanyiwa ukaguzi ni ukarabati wa miundombinu ya mradi wa maji, Soni Mkuzu, ukaguzi wa utekelezaji wa maagizo ya Waziri Mkuu, Kassim Majaliwa kuhusu ufunguaji wa Kiwanda cha Chai Mponde na ufufuaji wa zao la chai, kupokea taarifa na ukaguzi wa vikundi vya wajasiriamali vilivyopata mkopo mwaka 2018/19 na uwekaji wa jiwe la msingi kwenye mradi wa miundombinu ya maji Vuga na upandaji wa miti pembeni mwa barabara ya Vuga- Mponde."
5745f26be877d7bc6841578e9976b7975cb0a50f," KATI ya mimea yenye faida kubwa katika mwili wa mwanadamu ni tunda la pera ni moja wapo.Majani ya tunda la mpera yakitumiwa vizuri yanaweza kukuletea matokeo ya kushangaza katika nywele hasa kwa watu wenye tatizo la kukatika kwa nywele na mwili kwa ujumla Majani ya mpera yana kiwango kikubwa cha Vitamin C, Vitamin A, fiber na potassium.Wanawake wengi wanaopenda urembo wa nywele wamekuwa wakihangaika na ‘steaming’ za bei mbaya kisa tu kujaza nywele kichwani na kuzifanya zisikatike. Wasiokuwa na muda wa saluni na wasiokuwa na hela hizi ni habari njema kwao kwamba majani ya mpera ni mazuri kwa kukuza nywele na kuzitibu zile zinazokatika.Jinsi ya kuyatengeneza kama dawa Chukua majani yanayotosha kwenye kiganja chako kisha weka kwenye sufuria yenye lita moja ya maji, chemsha kwa muda wa dakika 15 mpaka 20.Baada ya hapo, yaache yapoe kisha paka kwenye nywele zako kuanzia kwenye mzizi wa nywele mpaka mwisho. Ukimaliza fanyia masaji nywele zako kama mtu anayepaka mafuta nywele zote. Baada ya hapo unaweza kuacha kwa muda kama steaming kisha ukaosha. Fanya hivi mara kwa mara, angalau mara tatu kwa wiki kwa matokeo chanya."
575669e9a06757b33795350edf2ecc3dc7c55b5f," MSANII wa muziki wa kizazi kipya Ali Kiba amewashukuru mashabiki wake kwa kuendelea kumuamini na kuthamini kazi anazozitoa na kumpa mwitikio mkubwa. Kauli hiyo ameitoa juzi baada ya kupokelewa kwa mabango yaliyosomeka ‘mfalme wa Bongo fleva’,kwenye tamasha la Fiesta lililofanyika kwenye viwanja vya Posta Kijitonyama Dare es Salaam. “Nawashukuru mashabiki wangu kwa kuendelea kusapoti kazi zangu bila kuchoka ni wazi wanakubali kazi ninazoachia na ndio maana zinapata mwitikio mkubwa kwenye matamasha makubwa kama hapa nchini na nje ya nchi,” alisema. Kiba alipokelewa kwa shangwe katika tamasha hilo hali iliyoonesha kukubali wimbo wake mpya wa Katoto alioutoa wiki iliyopita. Nyota huyo wa bongo fleva na mchezaji wa timu ya Coastal Union ya Tanga inayoshiriki Ligi Kuu Tanzania Bara alisema amejipanga kuachia ngoma mfululizo kwa mwaka mpya ili kuendelea kuwapa burudani mashabiki wake."
578b9b45ee51e49001a85f9d4c2fa417109a2d55," S PIKA wa Bunge la Tanzania, Job Ndugai amesema bunge lake sio dhaifu. Ndugai alitoa kauli hiyo Dar es Salaam jana mbele ya Rais John Magufuli katika hafla ya serikali kupokea Mfumo wa Mawasiliano ya Simu (TTMS) mbapo alisema kuwa Bunge lake sio dhaifu linafanya kazi nzuri yenye matokeo mazuri na manufaa kwa taifa.“Hii ni moja ya kazi zilizoanzia bungeni na ni uthibitisho kuwa bunge letu sio thaifu,” alisema Ndugai akizungumzia Mfumo wa Usimamizi wa Mawasiliano ya Simu uliokabidhiwa jana kwa serikali ulioko chini ya Mamlaka ya Mawasiliano Tanzania (TCRA).Kauli hiyo imekuja baada ya hivi karibuni Mdhibiti na Mkaguzi Mkuu wa Hesabu za Serikali (CAG), Mussa Assad kusema kuwa bunge linatakiwa lisimamie na kuhakikisha kwamba pale penye matatizo hatua zinachukuliwa jambo ambalo lilimuibua Spika na kumtaka CAG kuripoti katika Kamati ya Maadili, Kinga, Haki na Madaraka ya Bunge, Januari 21 mwaka huu.Spika Ndugai pia juzi alikanusha Bunge kusitisha kufanya kazi na Mdhibiti na Mkaguzi Mkuu wa Hesabu za Serikali (CAG), Profesa Mussa Assad bali akasema alichofanya ni kuwatawanya wajumbe wa Kamati za Bunge za Hesabu za Serikali (PAC) na ile ya Hesabu za Serikali za Tawala za Mikoa na Mitaa (LAAC) kufanya kazi katika kamati nyingine wakati huu ambapo kamati hizo zitafanya kazi kwa wiki mbili na baada ya hapo zitarudi katika kazi zake za kawaida.Assad, katika mahojiano yake na vyombo vya habari juzi alisema ataitikia wito wa Kamati ya Kudumu ya Bunge ya Haki, Maadili na Madaraka ya Bunge ya kwenda Januari 21, mwaka huu, kama alivyotakiwa na Spika Ndugai na kuongeza kuwa majibu yake katika mahojiano yaliyozua mjadala hayakuwa na nia ya kulidhalilisha bunge."
5799cd2160dee3092a53dc89f8bdf4fb810a2c80," WIZARA ya Afya, Maendeleo ya Jamii, Jinsia, Wazee na Watoto ina mpango wa kuwatambua na kuwapandisha ngazi ya udaktari bingwa, madaktari wenye ujuzi na uzoefu wa muda mrefu kazini bila kurudi darasani kujiendeleza.Mpango huo ulitangazwa Dar es Salaam na Naibu Waziri wa wizara hiyo, Dk Faustine Ndugulile akisema kupandisha daraja madaktari kumelenga kuongeza madaktari bingwa nchini.“Tunataka tuwe na utaratibu tu, huko mikoani kuna madaktari wazuri tu na wana uzoefu mkubwa wa miaka mitano, sita kwa nini tusitumie uwezo wao, kuwa daktari bingwa kwani lazima ukae darasani,” amesema.Alisema hiyo ni sehemu ya maboresho katika wizara hiyo pamoja na kuongeza idadi ya madaktari bingwa ili waweze kuwasaidia wananchi ambapo bado kuna changamoto ya upungufu wa madaktari hasa madaktari bingwa.Amesema madaktari hao wanaotoa huduma katika hospitali za mikoa watatambuliwa baada ya kupewa mtihani na kufaulu kama ambavyo inafanyika kwa wahasibu kupata cheti cha CPA.“Na sisi tunataka kuwatambua ujuzi na uzoefu wao kwa kuwapa mtihani, akifaulu huyo kwetu ni daktari bingwa. Wapi umesikia shahada ya CPA inasomewa darasani? Na sisi tunataka kufanya hivyo, kufanya mtihani tu,” amesema.Alisema mfumo huo utasaidia kwa sababu madaktari hao watabaki katika hospitali hizo wakijiendeleza na kutoa huduma na baada ya kutambuliwa daktari bingwa, atapewa stahiki zake kulingana na nafasi hiyo atakayopewa ikiwa ni pamoja na kupandishwa mshahara."
580f1261670fc795dee645c261a1c8a14473b21b," Rais John Magufuli ameshuhudia utiaji saini wa makubaliano kati ya Serikali ya Tanzania na Kampuni ya Bharti Airtel ya India, juu ya umiliki wa hisa za kampuni Airtel Tanzania na maslahi mengine ya Tanzania kutokana na biashara ya kampuni hiyo.Hafla ya utiaji saini makubaliano hayo, ilifanyika Ikulu jijini Dar es Salaam.Waziri wa Katiba na Sheria, Profesa Palamagamba Kabudi ametia saini kwa niaba ya Serikali ya Tanzania na Mwenyekiti wa Bharti Airtel, Sunil Mittal amesaini kwa niaba ya Bharti Aitel.Profesa Kabudi alisema katika makubaliano hayo, Kampuni ya Bharti Airtel imekubali kupunguza umiliki wa hisa zake za kampuni ya simu za mkononi ya Airtel Tanzania kutoka asilimia 60 hadi 51, hivyo kuongeza hisa za serikali kutoka asilimia 40 hadi 49 bila malipo yoyote kutoka serikalini.Alibainisha kuwa maeneo mengine ya makubaliano hayo ni serikali kupata gawio la kila mwaka kutokana na umiliki wake wa asilimia 49, ambapo inakadiriwa itakuwa ikipata Sh bilioni 10 na kufutwa kwa madeni yote ya kampuni ya Airtel yaliyokuwa yamefikia Sh trilioni moja.Makubaliano mengine ni Bharti Airtel itatoa Sh bilioni moja kila mwezi kwa kipindi cha miaka mitano kuanzia Aprili mwaka huu, ili kuonesha nia njema na Bharti Airtel itatoa Sh bilioni 2.3 kwa ajili ya kuchangia huduma za kijamii.Maeneo mengine ya makubaliano ni Bodi ya Wakurugenzi wa Airtel Tanzania, kuundwa na wajumbe saba, ambapo Serikali ya Tanzania itawakilishwa na wajumbe watatu (akiwemo Mwenyekiti atakayeteuliwa na Serikali) na Bharti Airtel itawakilishwa na wajumbe wanne.Pia, Menejimenti ya Airtel Tanzania itaongozwa na Bharti Airtel, lakini Afisa Mkuu wa Ufundi atateuliwa na Serikali ya Tanzania, pande zote mbili zitashirikiana kuandaa upya nyaraka muhimu za kusaidia uendeshaji wa kampuni, pande zote mbili zitashirikiana kuongeza tija na ufanisi wa Airtel Tanzania na pande zote mbili zitashirikiana kutumia miundombinu ya Shirika la Simu Tanzania (TTCL) ikiwa kuna hoja za kibiashara.Sunil Mittal alisema amefurahishwa na kufikiwa kwa makubaliano katika mazungumzo hayo. Alibainisha kuwa awali aliona kuna ugumu wa kufikia makubaliano, lakini baadaye alielewa kuwa lengo la Rais Magufuli ni kuhakikisha anaweka mwelekeo mzuri wenye manufaa kwa Tanzania.Aliongeza kuwa makubaliano hayo yameandika historia mpya kwa hisa nyingi kumilikiwa na Watanzania katika kampuni ya Airtel Tanzania na kwamba anatarajia kuwa Airtel Tanzania, itaendelea kufanya vizuri katika soko la Tanzania, ambayo ni nchi yenye uwekezaji mkubwa wa Bharti Airtel Afrika.Akizungumza baada ya kushuhudia utiaji saini makubaliano hayo, Dk Magufuli aliipongeza timu iliyoiwakilisha Serikali ya Tanzania chini ya Profesa Kabudi na timu ya Mittal, kwa kufikia makubaliano hayo yaliyochukua muda wa miezi nane.Alielezea furaha yake kuwa sasa Airtel Tanzania, itaanza kutoa manufaa kwa serikali ikiwemo gawio na maslahi mengine yanayostahili, mambo ambayo hayakufanyika kwa miaka zaidi ya nane, tangu kampuni hiyo ianzishwe hapa nchini.Alimpongeza Mittal kwa kuridhia kuongeza hisa za serikali, kutoa Sh bilioni moja kila mwezi kwa miaka mitano na kutoa mchango wa Sh bilioni 2.3, ambazo ameagiza ziungane na Sh bilioni moja iliyotengwa kwa ajili ya sherehe za siku ya Uhuru za mwaka 2018 (na kufanya jumla Sh bilioni 3.3) kwenda kujenga hospitali katika makao makuu ya nchi Jijini Dodoma.“Huu ndio uwekezaji ninaoutaka, uwekezaji ambao tuna faida nao, Airtel ilikuwepo tangu miaka 8 iliyopita lakini tulikuwa hatupati kitu, sasa tutapata fedha, na hili liwe somo kwetu Watanzania wote kuwa Serikali inapotetea maslahi ya Watanzania haizungumzi kutoka hewani, tujifunze kuwaheshimu watalaamu wetu”"
5818195dc82ef1b86aa03ed7644cb973307a2f9e," KWA mwaka 2017 na 2018 waajiri tisa wamefikishwa mahakamani kutokana na kukiuka taratibu na sheria za ajira.Hayo yameelezwa leo bungeni na Naibu Waziri Ofisi ya Waziri Mkuu, Kazi, Ajira na Vijana, Anthony Mavunde alipokuwa akijibu swali la nyongeza la Mbunge wa Viti Maalumu, Hadija Nasri (CCM).Katika swali lake, Nasri alitaka kujua serikali ina mikakati gani ya kulinda wafanyakazi kutokana na kuwepo kwa malalamiko mengi juu ya waajiri kwa kutozingatia sheria ya ajira.Pia alitaka kujua nini kauli ya serikali kutokana na kuwepo kwa malalamiko mengi ya waajiriwa kuwalalamikia waajiri lakini hakuna mkakati wowote ambao unafanyika kwa ajili ya kuwatetea.Akijibu, Mavunde alisema serikali imekuwa ikihakikisha waajiri wanafuata sheria na kanuni za ajira na kuwa wale wanaokiukwa wanafikishwa katika vyombo vya sheria.Awali, katika swali la msingi la mbunge wa Viti Maalumu, Munira Khatibu (CCM) alisema kuwa baadhi ya kampuni binafsi zimekuwa zikiwafanyisha kazi watumishi wao zaidi ya muda wa saa za kazi.Mbali na kufanya kazi zaidi ya muda wa kazi wamekuwa hawapewi chakula na kuwalipa kima kidogo cha mshahara. Kutokana na hali hiyo mbunge huyo aliihoji serikali na kutaka kujua serikali ina kauli gani juu ya suala hilo linalowakandamiza wafanyakazi wengi ambao wengi ni vijana.Akijibu swali hilo Mavunde alisema kuwa serikali inaendelea kusimamia sheria ya ajira Na.6 ya mwaka 2004 na sheria Na.7 ya mwaka 2004 na kuwa serikali inasimamia viwango vya kazi ikiwa ni pamoja na saa za kazi, likizo, mishahara na kazi staha kwa wafanya kazi wa sekta zote.Alisema kuwa serikali inasimamia ipasavyo mahusiano ya kikazi sehemu zote za kazi ikiwa ni pamoja na kampuni binafsi.“Mwajiri atakayekiuka matakwa ya sheria hiyo anastahili adhabu, na katika kuimarisha uwajibikaji upande wa waajiri mwaka 2006, Bunge lilifanya marekebisho katika Sheria ya Taasisi za Kazi namba 7 ya mwaka 2004"".Amesema katika marekebisho hayo ulianzishwa mfumo wa kaguzi za kazi mahali pa kazi kwa kuruhusu kutoa adhabu za papo kwa papo kwa waajiri wanaokiuka matakwa ya sheria, ikiwa ni pamoja na kutowalipa wafanyakazi malipo ya ziada kwa saa za ziada walizofanya kazi na kulipa mishahara chini ya viwango “Ofisi yangu itaendelea kusimamia sheria na kuimarisha mahusiano kati ya waajiri na wafanya kazi na kufanya kaguzi za kazi sehemu za kazi ili waajiri watimize wajibu wao na kuzingatia matakwa ya Sheria” alisema.Alisema ni wajibu wa mwajiri kutii matakwa ya sheria kwa kumlipa mfanyakazi wake mshahara na masilahi stahiki."
581978bb76e9d205671c4fccd7ca5efe25afc973," Kampeni hiyo yenye kaulimbiu “ Tembelea hifadhi uzawadiwe” ilizinduliwa jijini Mwanza na Waziri wa Maliasili na Utalii Lazaro Nyalandu, ambaye aliongozana na Mkurugenzi Mkuu wa TANAPA Allan Kijazi, baadhi ya wahifadhi wakuu na Katibu Tawala wa Mkoa wa Mwanza Faisa Issa, aliyemwakilisha Mkuu wa Mkoa wa Mwanza Faisal Issah.Awali, Mkurugenzi wa Utalii na Masoko, Ibrahim Musa alisema kampeni hiyo itaongeza kasi na mbinu za kisasa za kuhamasisha watu na jamii waone umuhimu wa kufanya utalii wa ndani na waondokane na mawazo kuwa utalii unafanywa tu na raia wa kigeni.“Ni matumaini yetu kuwa kupitia kampeni hii, utalii wetu wa ndani utatangazwa sanjari na kutembelea watu, taasisi na sekta binafsi waone umuhimu wa kutembelea utalii wa ndani,” alisema.Naye Kijazi alisema kuwa TANAPA imeanzisha kampeni hiyo itakayodumu kwa miezi sita kwa majaribio ya awali kuanzia Julai 1 hadi Desemba 31, mwaka huu , na itakuwa endelevu.Alisema kampeni hiyo imeanzishwa baada ya kugundua kuwepo kwa uhamasishaji mdogo wa utalii wa ndani na uhifadhi hapa nchini.Alisema Watanzania wengi wakiwemo baadhi ya wanasiasa bado wana kasumba kuwa hifadhi za taifa zilizopo nchini zipo kwa ajili ya wageni kutoka nje ya nchi na kufafanua kuwa hifadhi hizo zipo kwa ajili ya watu wote wakiwemo Watanzania.Naye RAS Issa aliishukuru TANAPA kwa kuamua kuzindulia kampeni hiyo jijini Mwanza, ambapo alisema mkoa huo utakuwa tayari kuwahamasisha wananchi waweze kushiriki kikamilifu katika kampeni hiyo.Kwa upande wake Waziri Nyalandu alitumia fursa hiyo kuwataka vijana wasomi kutoka vyuo vikuu nchini kuandika na kutangaza habari za utalii na maajabu yaliyopo nchini."
583018a3e6b001d56495e5b2c5f0af165905c0c5,".Rais wa Jamhuri ya Muungano wa Tanzania, Dkt. John Pombe Magufuli amekutana na  Balozi wa Umoja wa Ulaya hapa nchini Manfred Fanti Ikulu Jijini Dar es Salaam.Kwa upande wake Balozi wa EU hapa nchini Manfred Fanti amesema mazungumzo yake na Rais Magufuli yamekuwa na manufaa makubwa ambapo wamejadili maendeleo mazuri ya kuimarisha ushirikiano kati ya Tanzania na EU, na kwamba katika siku za karibuni wamekamilisha mazungumzo yaliyoruhusu kuendelea kwa mpango wa EU kuchangia bajeti ya maendeleo ya Tanzania ambapo shilingi Bilioni 132 zilizokuwa zimezuiwa zimeruhusiwa na sasa wanaandaa mpango mwingine wa miaka 7 utakaoanza mwaka huu.Manfred Fanti amesema kwa jinsi anavyoyaona maendeleo ya Tanzania ana matumaini makubwa kuwa EU itaendelea kufanya kazi kwa ukaribu zaidi na Tanzania ili kufanya vizuri zaidi.Rais Magufuli amemshukuru Balozi Fanti kwa juhudi zake za kuimarisha uhusiano wa Tanzania na EU na amemhakikishia kuwa Tanzania itaendelea kushirikiana na EU katika masuala mbalimbali yenye maslahi kwa pande zote mbili."
58797486ce63157a998329605a155c6226ec4cba,"['Manchester City ndio mabingwa wa kombe la Charity Sheild baada ya kuwalaza mabingwa wa kombe la mabingwa Ulaya Liverpool kupitia mikawaju ya penalti.', 'Manchester City ilishinda kombe la Charity Sheild kupitia mikwaju ya penalti  baada ya kuilaza Liverpool katika mechi ya kufurahisha mble ya umati mkubwa katika uwanja wa Wembley. ', 'Penalti ya Georginio Wijnaldum iliokolewa na  Claudio Bravo huku Gabriel Jesus akifunga penalti ya mwisho.', 'Mechi hiyo kati ya mabingwa hao wa Uingereza na Ulaya ilikuwa ya msisimuko mkubwa.', 'Kiungo mshambuliaji wa City Raheem Sterling alifunga goli lake la kwanza dhidi ya klabu yake ya zamani wakati alipopata pasi ya David Silva akiwa karibu na goli. ', 'Chuma cha goli kiligongwa mara mbili katika kipindi kifupi kunako kipindi cha pili huku Sterling akigonga mwamba huo wa goli aliposalia pekee naye Virgil van Dijk akipiga kichwa kilichogonga mwamba kabla ya Joel Matipo kupiga kichwa kufuatia krosi majimaji ya beki huyo wa kati wa Liverpool. ', 'Wakati wote huo Liverpool walionekana kwamba wataibuka washindi  huku Salah akipata nafasi tatu za wazi  huku kichwa chake kikiokolewa karibu na mstari wa goli na beki Kyle Walker. ', 'Na mechi ikaelekea katika penalti huku City wakifunga penalti zote.', 'Manchester City ilianza mechi hiyo bila mshambuliaji anayetambulika huku Sterling akicheza kama mbele. ', 'Hali hiyo ilikuwa kwa kipindi cha dakika 13 baada ya jeraha la Leroy Sane kulazimu mabadiliko ambapo Gabriel Jesus aliingia . ', 'Sane hatahivyo alikuwa katika hali nzuri iliomruhusu kupanda ukumbi wa Wembley kuchukua medali yake. ', 'Wakati alipoondoka City ilikuwa inaongoza  huku Sterling akifunga wakati ambapo walisalia na wachezaji 10 pekee uwanjani. ', 'Kevin De Bruyne ambaye alikosa kipindi kirefu cha msimu uliopita  kupitia majeraha alionyesha umahiri wake  hususan katika kipindi cha kwanza  huku akihusika pakubwa katika goli la kwanza. ', 'Raia huyo wa Ubelgiji alimpata David Silva  ambaye alimpigia pasi Sterling na kufunga.', 'Kombora lake kali lilimlenga moja kwa moja Allison lakini lilikuwa na kasi na hakuweza kulipangua.', 'City walizuiliwa baada ya kipindi cha kwanza lakini wangeweza kufunga magoli zaidi  huku Sterling akigonga mwamba wa goli naye  Jesus akikanyaga pasi iliotolewa na David Silva.', 'Alitarajiwa kwamba angeonyesha maarifa na kufunga alipopata pasi nyengine muruwa kutoka kwa Walker lakini akajichanganya alipojaribu kumchenga Allison. ', 'Rodri ambaye alikuwa akicheza kama beki mkabaji aliimarika katikati  kipindi kirefu cha mchezo. ', 'Lakini alipatikana akiota ndoto mara moja baada ya Salah kumpokonya mpira ,lakini Bravo ambaye alionyesha mchezo wa hali ya juu aliokoa shambulizi lake.']"
58aee3aa1d94554ff57e6a053dbd60658e4890ff," KOCHA wa Azam FC ya Dar es Salaam, Idd Cheche amesema anajipanga kurudisha ubora wa kikosi hicho ili kufanya vizuri katika michezo yote iliyoko mbele yake.Cheche alizungumza hayo juzi baada ya kupata ushindi wa kwanza wa ligi ikiwa ni siku chache tangu akabidhiwe kikosi hicho baada ya kutimuliwa kwa makocha Hans Pluijm na Msaidizi wake Juma Mwambusi.Azam FC ilishinda mabao 3-1 dhidi ya African Lyon katika mchezo uliochezwa ugenini juzi kwenye uwanja wa Uhuru, Dar es Salaam.“Tunataka kuirudisha Azam FC tuliyoizoea kama ile ya zamani ili kuwapa ladha wadau na mashabiki wa soka nchini, bado naendelea kuzungumza na wachezaji wangu namna ya kufanya,” amesema.Alisema yapo mengi ya kufanya bado hawajafikia katika malengo kulingana na uwezo wa timu yao hivyo anaamini taratibu mambo yatakuwa sawa.Kikosi hicho kilikuwa na mwenendo mbovu baada ya kufanya vibaya katika baadhi ya mechi za raundi ya pili hali iliyofanya makocha kutimuliwa.Kwa ushindi huo dhidi ya Lyon Azam FC inaendelea kusalia katika nafasi ya pili ikifikisha pointi 53, baada ya kucheza michezo 26, kushinda 15, kupata sare nane na kupoteza mitatu.Kocha wa African Lyon Suleman Jabir amesema anasikitika kwasababu wamekuwa wakipoteza magoli mepesi kutokana na wachezaji kutojipanga vizuri.Alisema wamekuwa wakitengeneza nafasi lakini bado hawazitumii ipasavyo na kwa hiyo ana kazi ya kwenda kukaa na wachezaji kuzungumza nao na kujirekebisha.Lyon bado iko katika hali mbaya ikishika mkia baada ya kucheza michezo 28, kushinda minne, sare tisa na kupoteza 15 ikiwa na pointi 21."
58b15b8d9ba8a56c867a26c0598bd613a57cb77c," MAMLAKA ya Udhibiti wa Huduma za Nishati na Maji (EWURA), imesema bei za jumla na rejareja kwa mafuta ya petroli, dizeli na mafuta ya taa zinazoanza leo zimepungua ikilinganishwa na mwezi uliopita.Kwa mujibu wa taarifa ya Kaimu Mkurugenzi Mkuu wa Ewura, Nzinyangwa Mchany, iliyotumwa kwa vyombo vya habari jana, bei za jumla na rejareja kwa mafuta ya petroli, dizeli na mafuta ya taa, yaliyoingizwa nchini kupitia Bandari ya Dar es Salaam, zimepungua ikilinganishwa na toleo lililopita la Desemba 5, mwaka jana. Mchany alisema mwezi Januari 2019, bei za rejareja za petroli imepungua kwa Sh 141 kwa lita sawa na asilimia 5.80, dizeli Sh 212 kwa lita sawa na asilimia 8.69 na mafuta ya taa Sh 167 kwa lita sawa na asilimia 7.03.Kuhusu bei za jumla za mafuta hayo ikilinganiswa na mwezi uliopita, alisema petroli imepungua kwa Sh 140.81 kwa lita sawa na asilimia 6.09, dizeli Sh 212.12 kwa lita sawa na asilimia 9.14 na mafuta ya taa Sh 166.02 sawa na asilimia 7.40. Mchany alisema kwa kiasi kikubwa ongezeko la bei za mafuta hayo kwenye soko la ndani limetokana na kushuka kwa bei za mafuta hayo katika soko la dunia. Kuhusu bei za jumla na rejareja kwa mafuta ya petroli, dizeli na mafuta ya taa yaliyoingizwa nchini kupitia Bandari ya Tanga, nazo zimebadilika ikilinganishwa na toleo la mwezi uliopita.“Kwa mwezi Januari 2019, bei za rejareja za petroli kwa mikoa ya kaskazini zimepungua kwa Sh 237 kwa lita sawa na asilimia 9.73, dizeli Sh 138 kwa lita sawa na asilimia 5.80 na mafuta ya taa Sh 4 kwa lita sawa na asilimia 0.19,” alieleza Mchany na kuongeza: “Kwa kulinganisha na toleo la mwezi uliopita, bei za jumla za petroli zimepungua kwa Sh 236.31 kwa lita sawa na asilimia 10.23, dizeli Sh 137.56 kwa lita sawa na asilimia 6.10 na mafuta ya taa zimeongezeka kwa Sh 4.19 sawa na asilimia 0.20.”Ewura ilifafanua kuwa mabadiliko ya bei za mafuta kwa mikoa ya kaskazini yametokana na kushuka kwa bei za mafuta hayo katika soko la dunia, kuongezeka kwa gharama za uagizaji na usafirishaji wa mafuta hayo na kushuka kwa thamani ya Shilingi ya Tanzania dhidi ya Dola ya Marekani ambayo hutumika kununulia mafuta. Aidha, kwa kuwa hakuna petroli, dizeli na mafuta ya taa katika maghala ya mafuta mkoani Mtwara, Ewura imetoa mwito kwa wamiliki wa vituo vya mafuta katika mikoa ya Mtwara, Lindi na Ruvuma kununua mafuta hayo kutoka Dar es Salaam, hivyo bei za rejareja za mafuta hayo katika mikoa hiyo, zitatokana na gharama za mafuta hayo kusafirishwa kutoka Dar es Salaam.Mchany alisema kampuni za mafuta ziko huru kuuza bidhaa za mafuta ya petroli kwa bei ya ushindani ili mradi tu bei hizo hazivuki bei kikomo zilizotolewa na Ewura. Kwa kuzingatia vigezo na masharti, Ewura imevitaka vituo vyote vya mafuta kuchapisha bei za bidhaa hizo kwenye mabango yakionesha bei ya mafuta, punguzo, vivutio vya biashara au promosheni zinazotolewa na kituo husika, wauzaji wa mafuta kutoa risiti za mauzo kutoka kwenye mashine za kielektroniki na wanunuzi kuchukua risiti hizo, la sivyo adhabu kali itatolewa kwa mujibu wa sheria kwa kituo husika."
58bf4ab284faea337a0d32107f98fad33ca5ae72," Ilikuwa saa 6.30 mchana, ndege ya kampuni hiyo ilipowasili kwenye uwanja huo na ikamwagiwa maji na gari la Zimamoto la Manispaa ya Iringa wakati ikipita kuelekea eneo la maegesho kama ishara ya kupokea huduma yake.Mkuu wa Wilaya ya Iringa alipanda na kushuka katika ndege hiyo baada ya abiria waliokuwemo wakitokea Dar es Salaam kushuka na wale waliokuwa wakisafiri kwenda Dar es Salaam kuingia kwa ajili ya safari yao.Akizindua huduma hiyo, Kasesera aliipongeza kampuni inayomiliki ndege hiyo kwamba wameleta huduma “kwa watu wenye fedha mkoani Iringa.” “Niwaombe wana Iringa tujifunze kujali muda.Sio mara zote tunatakiwa kusafiri kwa njia ya barabara kwa sababu huduma hiyo inatumia muda mrefu na inachosha pamoja na uzuri wake, sasa tumeletewa ndege, cha msingi ni kuomba gharama zake ziwe zinazozingatia mahitaji ya soko kwa sasa,” alisema Kasesera.Alisema wakati serikali ikiwa katika mpango wa kupanua uwanja huo ili kuziwezesha ndege kubwa zaidi kutua, kuna haja ya uwanja huo kuwa na sehemu kubwa ya maegesho ili safari nyingine ziwe zinaanzia katika uwanja huo.Rubani wa ndege hiyo, Ismail Haji Nuru alisema kampuni hiyo ilianza kutoa huduma za anga miaka minne iliyopita, ikifanya safari za Dar es Salaam, Zanzibar, Pemba na Tanga.Alisema katika kuboresha huduma hiyo wameamua kutanua huduma hiyo kwa kuanzisha safari ya Iringa, Songea na Dodoma na Januari 15, watakuwa na ndege kubwa yenye uwezo wa kubeba abiria 30.“Kuja kwa ndege hiyo kutapunguza zaidi gharama za usafiri na muda wa safari angani,” alisema huku akiahidi kwa niaba ya kampuni hiyo, kuchangia shughuli mbalimbali za maendeleo mkoani Iringa."
58e14980924abd6531656ef3af536852284084f8," WABUNGE wa Bunge la Tanzania wadai kuwa Kocha Mkuu wa Taifa Stars, Mnigeria Emmanuel Amunike kukosa mbinu ndiko kumechangia timu hiyo kufanya vibaya katika mchezo wake wa kwanza wa Kombe la Mataifa ya Afrika, Afcon 2019, dhidi ya Senegal juzi.Taifa Stars juzi ilianza vibaya kampeni zake katika mashindano hayo Cairo, Misri baada ya kupokea kichapo cha mabao 2-0 kutoka kwa Senegal katika mchezo uliopigwa kwenye Uwanja wa June 30.Wabunge hao, Juma Nkamia wa Jimbo la Chemba mkoani Dodoma na Mbunge wa Kuteuliwa, Abdallah Bulembo waliyasema hayo jana kwenye Kiwanja cha Ndege cha Kimataifa cha Julius Nyerere (JNIA) wakati wakirejea nchini pamoja na Spika Job Ndugai baada ya kushuhudia mechi ya ufunguzi Misri kati ya Taifa Stars na Senegal.Nkamia ambaye aliwahi kuwa Naibu Waziri wa wizara inayoshughulikia michezo wakati wa uongozi wa awamu ya nne, alisema Amunike kukosa mbinu ni sababu iliyosababisha kikosi hicho kufanya vibaya kwenye mchezo wa ufunguzi dhidi ya Senegal.Hoja hiyo iliungwa mkono na Bulembo, ambaye kwa miaka mingi huko nyuma aliwahi kuwa kiongozi wa soka ndani ya kilichokuwa Chama cha Soka Tanzania (Fat) kabla ya kuwa Shirikisho la Soka (TFF).Bulembo alisema mbali na kukosa mbinu pia kocha huyo hadi sasa hana kikosi chake cha kwanza, ambacho anaamini ni chanzo cha timu hiyo kukosa muunganiko kutoka sehemu ya ulinzi hadi ushambuliaji, hali iliyowafanya wapinzani wao kutumia makosa hayo na kuwazidi kila idara.Nkamia alisema Stars ni timu ya serikali, lakini muda wote walikuwa wanacheza kwenye eneo lao hali iliyowafanya kushambuliwa wakati wote na kufanya makosa ambayo yaliwagharimu na kupoteza mchezo huo.“Kama kocha Amunike angekuwa na mbinu, basi tulipaswa kupata ushindi, kukosa mipango ya kuwafanya wachezaji wa kikosi hicho kuwa wajanja kuwazidi wapinzani wetu tuliendelea kubaki kulinda lango, jambo ambalo ni hatari pale unapocheza na timu iliyotuzidi ubora kama Senegal,” alisema Nkamia.“Niwaombe Watanzania tusirudi nyuma tuendelee kuisapoti timu yetu, ingawa ili tuweze kufanya vizuri lazima kocha awe na kikosi cha kwanza, Samatta ni mchezaji mmoja, lakini hapati ushirikiano mzuri kutoka kwa wachezaji wengine,” alisema.Bulembo alisema wakati wanaachana na wachezaji hao Misri walikuwa wanaendelea vyema na wana morali kubwa ya kuendelea kupambana hadi mwisho.Naye Ndugai amesema ili kikosi hicho kiweze kuwa na nguvu na ari ya kushindana na timu zilizoendelea kama Senegal, kama nchi tunatakiwa kuwekeza kwenye miundombinu itakayozalisha wachezaji watakao kuwa na hazina kwa taifa.“Kama taifa tunatakiwa kuwekeza kwenye kujenga viwanja bora na vya kisasa, kuwa na vituo vya kuvumbua vipaji na kulea watoto wenye vipaji na kuwa na Ligi bora, na kupinga vitendo visivyokuwa vya kiungwana kwenye mchezo huo kama rushwa,” alisema Ndugai aliyekuwa kiongozi wa msafara huo wa wabunge."
5959fab7b3f173e06a13ced0f5aecc60cbde40c1," JESHI la Polisi Kanda Maalum ya Dar es Salaam limejipanga kikamilifu kuimarisha ulinzi katika uwanja Taifa mnamo Januari 4, 2020 ambapo watani wa jadi Simba na Yanga watajitupa uwanjani kutafuta pointi tatu muhimu.Hata hivyo, mashabiki na wapenzi wa Simba na Yanga wametakiwa kufika kwa wingi uwanjani hapo kwani kutakuwa na ulinzi wa uhakika.Taarifa iliyotolewa leo, Jumanne (Desemba 31, 2019) na Kamanda Lazaro Mambosasa imewataka mashabiki kushabikia kistaarabu na kujiepusha na vitendo vya uvunjifu wa sheria. ""...hivyo basi hatutasita kumchukulia hatua kali za kisheria mtu yeyote atakayejaribu kufanya fujo.Kwa niaba ya Maofisa,Wakaguzi na askari napenda kuwatakia heri ya Mwaka mpya 2020 wakazi wote wa Dar es Salaam waendelee kutupa ushirikiano kwa mwaka 2020."
59aa58b5a39079b7f52fbb08f024848e4c2a1edc," UGONJWA wa macho na minyoo unaongoza kati ya magonjwa 10 yanayoisumbua jamii katika wilaya ya Mpwapwa mkoani Dodoma, licha jamii hiyo kunywa dawa kinga za ugonjwa huo.Magonjwa mengine yanayosumbua sana jamii ni pamoja na matende, trakoma, vikope, minyoo ya tumbo, kichocho na usubi ambayo mtu asipotibiwa na kupewa dawa mapema, anakuwa tegemezi na wengine hupofuka macho na kushindwa kuona.Kauli hiyo ilitolewa na Mratibu wa magonjwa yasiyopewa kipaumbele wilayani Mpwapwa, Dk Arsen Ngowi wakati wa kampeni ya unyweshaji dawa wanafunzi wilayani hapa.Dk Ngowi alisema wilaya hiyo ni miongoni mwa wilaya ambazo ziliingiwa kwenye mpango wa kutoa kinga tiba ya magonjwa yasiyopewa kipaumbele tangu mwaka 2010 kwa madhumuni ya kupambana na magojwa hayo.Aidha, Dk Ngowi alisema jamii kwa kushirikiana na wataalamu endapo itazingatia kanuni za afya na matumizi bora ya vyoo pamoja na kuungamiza wadudu wanaosambaza ugonjwa huo, itaweza kutokomeza magonjwa hayo. Dk Ngowi alisema,“Kwa mwaka 2016 waliweza kugawa dawa hizi kwa wanafunzi 150,628 ambao ni sawa asilimia 98 ya lengo, mwaka 2017 waligawa dawa kwa watoto wenye umri wa kwenda shule 152,417 ambao ni sawa na asilimia 99.7 ya lengo, wakati mwaka 2018 tuligawa dawa kwa wanafunzi 153,719 sawa na asilimia 97 ya lengo”.Hata hivyo, Dk Ngowi amedai kuwa tatizo hilo limekuwa kubwa kutokana na baadhi ya wanajamii kuwa na imani potofu juu ya dawa wanazopatiwa na hivyo kutozimeza na hubaki na vimelea vya magonjwa.Mwakilishi wa Wizara Afya, Maendeleo ya Jamii, Jinsia, Wazee na Watoto, Geofrey Mchau amesema magonjwa hayo mengi huambukizwa kwa jamii kutokana na kutozingatia usafi na hivyo kuitaka jamii kuongeza usafi wa mazingira ili kuepukana na magonjwa hayo.Kaimu Mratibu wa Magonjwa yasiyopewa kipaumbele Mkoa wa Dodoma, Nicholausi Sayenda amesema magonjwa hayo wamehakikiwa na taasisi zote za serikali hivyo jamii iondoe dhana potofu ya kuwa magonjwa haya yana madhara kwa watoto na watu wazima.Sayenda alisema jamii izingatie masharti ya matumizi ya dawa hizo ili kupunguza maudhi madogo kama yalivyo maaudhi ya dawa zingine.Kwa upande wake, Mkuu wa Wilaya ya Mpwapwa, Jabir Shekimweri aliyekuwa mgeni rasmi alisema lazima jamii iongeze usafi katika maeneo yao ili kuepukana na magonjwa hayo.Shekimweri alisema endapo jamii ikizingatia maekekezo ya wataalamu wataweza kutokomeza magonjwa hayo na kuifikia lengo la Tanzania ya viwanda na uchumi wa kati ifikapo mwaka 2025.Alisema, “Baadhi ya watu walipata saratani ya kibofu cha mkojo iliyosababishwa na magojwa hayo.” Mmoja wa wananchi wa mjini hapo, Hamadi Bakari alisema serikali iboreshe huduma za maji hasa vijiji ili kuwakinga wananchi wao na ugonjwa wa vikope."
59ccdd7b9de47214adaacc2b67ce9923dc382f62," Katibu Mkuu, Wizara ya Ujenzi, Uchukuzi na Mawasiliano anayeshughulikia Sekta ya Ujenzi, Mhandisi Joseph Nyamhanga, ameagiza Wakala wa Barabara nchini (TANROADS), kumuandikia barua mkandarasi wa Kampuni ya Impesa di Construzioni anayejenga kituo cha ukaguzi wa pamoja (one stop inspection station) eneo la Manyoni mkoani Singida na Nyakanazi mkoani Kagera kurejea eneo la kazi na kuendelea na ujenzi.Akizungumza katika kijiji cha Muhalala mkoani Singida wakati wa ukaguzi wa kituo hicho, Katibu Mkuu huyo amesema Serikali tayari imeshashughulikia madai ya mkandarasi huyo, hivyo hana sababu ya kutoendelea na ujenzi wa mradi huo. ""Naagiza Mkandarasi huyu arudi eneo lake la kazi na kuanza kazi ya ujenzi wa mradi huu mara moja"", amesema Mhandisi Nyamhanga.Aidha, Mhandisi Nyamhanga, ameeleza kuwa jumla ya gharama za mradi wa vituo hivyo ni takribani shilingi bilioni 55, ambayo itahusisha gharama za ujenzi, usimamizi na fidia.Mhandisi Nyamhanga amefafanua kuwa ujenzi wa kituo hicho unaenda sambamba na ujenzi wa kituo kingine eneo la Nyakanazi mkoani Kagera ambapo kituo kingine cha vigwaza mkoani Pwani kimeshakamilika na hivyo kutafanya jumla ya vituo vikuu vitatu vya ukaguzi vyenye umbali wa kilomita 500 kutoka kwa kila kimoja.Amefafanua kuwa lengo la ujenzi wa mizani hizo ni kupunguza vizuizi barabarani na gharama za usafirishaji wa mizigo kupitia barabara ya ukanda wa kati. Kwa sasa magari ya mizigo husimama takriban katika vituo 31 ambapo kati ya hivyo vituo nane ni vya mizani, vituo 20 ni vya polisi na vituo 3 ni vya ukaguzi wa mapato ambavyo vyote viko kati ya Dar es Salaam hadi mipaka ya Burundi, Rwanda na Jamhuri ya Kidemokrasia ya Kongo kwa umbali wa kilomita 1000.Awali, akitoa taarifa za maendeleo ya ujenzi wa kituo hicho, Kaimu Meneja wa TANROADS mkoa wa Singida Mhandisi Masige Matari, amesema ujenzi wa kituo hicho umefikia asilimia 60 na kazi zinazoendelea kutekelezwa ni kama vile barabara zinazoingia na kutoka kituoni.Katika hatua nyingine, Katibu Mkuu huyo amekagua mradi wa ujenzi wa barabara ya Chaya hadi Nyahua mkoani Tabora yenye urefu wa KM 85.4 inayojengwa kwa kiwango cha lami na mkandarasi CHICO, ambapo ameridhishwa na maendeleo yake na kumtaka mkandarasi huyo kufanya kazi kwa bidii ili mradi huo ukamilike mapema zaidi ili kufungua mkoa huo kwa fursa za kibiashara na usafirishaji wa abiria na mizigo.Naye Meneja wa TANROADS mkoa wa Tabora Mhandisi Damian Ndabalinze, amemuhakikishia Katibu Mkuu huyo kuusimamia kwa ukamilifu mradi huo na miradi mingine inayoendelea kutekelezwa mkoani humo.Mradi wa ujenzi wa barabara ya Nyahua-Chaya unagharamiwa na Serikali ya Jamhuri ya Muungano wa Tanzania pamoja na Mfuko wa Maendeleo ya Kiuchumi wa Kuwait (KFAED) na kukamilika kwake kutafungua mkoa wa Tabora na mikoa ya Katavi na Kigoma katika kukuza uchumi wa wananchi.Katibu Mkuu wa Sekta ya Ujenzi, Mhandisi Nyamhanga, yupo katika ziara ya kikazi mkoani Tabora ikiwa ni lengo la kukagua miradi mbalimbali inayosimamiwa na sekta yake hususani barabara, madaraja na kiwanja cha ndege."
59ee593b27cb3b792b3f4d9c7ff0509265409521," UGANDA inabaki timu pekee inayopeperusha vema bendera ya Afrika Mashariki baada ya kufuzu hatua ya mtoano ya michuano ya Kombe la Mataifa Afrika, Afcon, inayoendelea Misri.The Cranes imefuzu hatua hiyo ya mtoano baada ya takriban miaka 41 huku ikiziacha Tanzania na Burundi zikiaga. Wawakilishi wengine Kenya hatima yao ilitarajiwa kujulikana jana baada ya mechi za saa nne usiku, ambapo ilitarajiwa kucheza na Senegal katika mechi ya kufa au kupona kuwania nafasi ya pili kufuzu hatua ya mtoano. Kenya ipo Kundi C na Algeria, Senegal na Tanzania.Tayari Algeria ilishafuzu hivyo mechi za jana usiku ilitarajiwa kutoa timu ya pili itakayoungana nayo. Uganda kutoka timu A ikiwa na wenyeji Misri, Zimbabwe na Congo DR, imefuzu hatua ya mtoano licha ya kufungwa mabao 2-0 katika mechi ya mwisho na Misri. Mechi hiyo iliyochezwa Uwanja wa Kimataifa wa Cairo wenye kuingia mashabiki 84, Uganda pamoja na kufungwa lakini ilionesha soka safi na kutawala karibu vipindi vyote.Nimemaliza hatua ya makundi ikiwa na pointi nne baada ya kushinda dhidi ya Congo DR na kutoka sare na Zimbabwe. Rais wa Shirikisho la Soka la Uganda, Moses Magogo alisema ni hatua kubwa waliyofikia. “Mashindano yaliyopita tuliishia makundi tena turudi bila pointi. Safari hii tumeingia hatua ya mtoano ni hatua kubwa sana kwetu,” alisema.Kocha wa Uganda, Sebastien Desabre alisema anaamini timu yake inaimarika mechi hadi mechi hivyo hana wasiwasi na wachezaji wake. “Leo (juzi) tumecheza na wenyeji ilikuwa mechi nzuri na wachezaji wangu wamepata uzoefu zaidi maana wamekutana na wachezaji wakubwa,” alisema."
5a2d56de8f4035ee0f63b1eb158fc1474ead5633," RAIS na Amiri Jeshi Mkuu, John Magufuli amewapandisha vyeo na kuwateua maofi sa wa Jeshi la Zimamoto na Uokoaji 29 ili kuongoza vitengo mbalimbali katika jeshi hilo. Akizungumza katika hafla ya kuwaapisha na kuwavika vyeo Manaibu Kamishna 11 na Makamishna Wasaidizi Waandamizi jijini hapa jana, Kamishna Jenerali wa jeshi hilo, Thobias Andengenye, aliwataka maofisa hao waliopandishwa vyeo kwenda kufanya kazi kwa bidii na weledi. Alisema maofisa hayo wanatakiwa kuwa waaminifu na waadilifu katika utendaji kazi zao ili kufikia azma ya serikali ya nchi kufikia uchumi wa kati ifikapo mwaka 2025. Andengenye alipongeza uamuzi wa rais wa kuwapandisha vyeo askari hao baada ya kusimama kwa muda mrefu bila kupandisha vyeo. Alisema hatua hiyo inasaidia kuondoa malalamiko ya kutopandishwa vyeo miongoni mwao. Alitaka wengine ambao hawajapandishwa vyeo siku hiyo, wasikate tamaa kwa kuwa Rais, Waziri wa Mambo ya Ndani ya Nchi na Kamishna Jenerali wapo, hivyo wanachotakiwa ni kuonesha bidii na wanaweza kuwapandisha vyeo wakati wowote. Wakitoa shukrani, Kamishna Msaidizi Mwandamizi, James John ambaye ni Mkurugenzi wa Halmashauri ya Bariadi, mkoani Simiyu, alisema jeshi hilo linatakiwa kutenda kazi kama timu ili kufikia malengo ya hapa kazi tu. Alisema watunukiwa hao wa vyeo wanatakiwa kutunza heshima na hadhi waliyopewa na rais na waziri mwenye dhamana na kamishna. Akizungumza Naibu Kamishna, Maria Kullaya alisema tukio hilo la kupandishwa vyeo na kupewa vyeo ni la kihistoria, hivyo watatumia nafasi zao kwa manufaa ya jeshi katika kutekeleza majukumu yao ya kila siku. Manaibu kamishna waliopandishwa vyeo ni Fikiri Sala ambaye amekuwa Msimamizi wa Kitengo cha Usalama dhidi ya Moto na Kullaya anakuwa msimamizi wa kitengo cha Mipango, Utafiti na Takwimu. Wakati Kennedy Komba anakuwa Mkuu wa Chuo cha Zimamoto, Charo Mangare anakuwa Mkuu wa Kitengo cha Usimamizi na Udhibiti wa Viwango, Hamisi Rutengo Msimamizi wa Ugavi na Gerald Shoo, anakuwa Msimamizi wa Kitendo cha Fedha na Uhasibu.Aidha, Bashiri Mashehebi ameteuliwa kusimamia kitengo cha Uokoaji, Athumani Rwahila kitengo cha Utawala na Rasilimali Watu, Uly Mbulyuko anasimamia Uzimajimoto, Happiness Shirika atasimamia Usafirishaji na Mawasiliano na Lusekelo Chaula anasimamia Sheria."
5a6e4698b3f6b34fdcc3f4cea46be02316337834," Klabu ya Simba inayoshiriki Ligi Kuu Bara imeeleza kuwa imeshtushwa kumpoteza mwanachama na shabiki wake, Ruge Mutahaba aliyefariki jana, Jumanne, nchini Afrika Kusini alipokuwa akipatiwa matibabuTaarifa ya Simba iliyosainiwa na Mkuu wa Kitengo cha Mawasiliano wa klabu hiyo, Haji Manara imeeleza Ruge ameacha pengo si Clouds Media Group (CMG) alipokuwa akifanya kazi kama Mkurugenzi wa Vipindi na Uzalishaji bali pia kwa jamii ya Watanzania kwani “alikuwa akijihusisha na harakati za maendeleo ya vipaji  vya vijana wengi nchini.”“Simba inawapa pole familia, Clouds TV, Clouds FM pamoja na wote walioguswa na msiba huu,” ilimalizia taarifa hiyo. Ruge ni nani?Ruge Mutahaba alizaliwa mwaka 1970 huko Brooklyn – New York, Marekani. Alipata elimu yake katika Shule ya Msingi ya Mkoani Arusha hadi darasa la sita kabla ya kumalizia katika Shule ya Msingi Mlimani, jijini Dar es Salaam. Alijiunga na Shule ya Sekondari ya Forodhani  na kusoma masomo ya kitado cha kwanza hadi cha nne. Alifaulu na kujiunga na Shule ya Sekondari ya Pugu kwa ajili ya masomo ya Kidato cha tano na sita. Baadae, Ruge alijiunga na Chuo Kikuu cha San Jose huko California, Marekani na kusomea Shahada ya kwanza ya Masoko na Fedha.  "
5a772ebe24a1a88a37e93bb5d5e09f527a31d14b," Uchunguzi uliofanywa gazeti hili jijini Mwanza umegundua kwamba kutokana na kupanda kwa bei, wanunuzi wengi wamepunguza pia kiwango walichokuwa wakinunua kwa ajili ya familia zao.Akizungumza kwa niaba ya wafanyabiashara wenzake, Mwenyekiti wa wafanyabiashara wa soko hilo kubwa linalotegemewa na wilaya za Nyamagana na Ilemela, Hamadi Nchola alisema, Novemba mwaka jana kilo moja ya mchele bora ilikuwa ikiuzwa Sh 1,600, lakini sasa inauzwa Sh 2,000.Chakula kingine kilichopanda alisema kuwa ni mahindi ambapo gunia la kilo 100 linauzwa kati ya Sh 120,000 hadi 130,000 kutoka wastani wa Sh 80,000 mwishoni mwa mwaka jana.“Mchele ndio chakula kikubwa cha wakazi wa jiji la Mwanza kikifuatiwa na mahindi kwani hata wanaokula ugali wa muhogo wanachanganya na unga wa mahindi. Kwa hiyo vyakula hivyo (mchele na mahindi) vinapopanda bei wananchi wengi wanaumia pia,” alisema.Alisema kupanda kwa bei ya vyakula pia kunawaumiza wafanyabiashara kwa kuwa wateja wanapungua na mtaji wa kununua bidhaa kwa mfanyabiashara hutakiwa kuwa mkubwa zaidi.“Wapo pia wateja wanaodhani kwamba sisi tunapandisha bei kwa makusudi kumbe ni kutokana na bei tunayonunulia kutoka kwa wasambazaji wetu,” alisema.Chakula kingine ambacho kimepanda katika soko hilo na ambacho pia ni chakula kinachokimbiliwa na wengi ni maharage.Kwa mujibu wa Mwenyekiti Nchola, maharage yamepanda kutoka wastani wa Sh 1,400 miezi mitano iliyopita kwa kilo hadi kati ya Sh 1,900 na Sh 2,200.Kwa mujibu wa Nchola, Jiji la Mwanza hupata mchele na mahindi kutoka kwa wakulima wa Mwanza yenyewe, Geita na Shinyanga. Lakini maharage mengi yanatoka Kigoma, Morogoro na Sumbawanga.“Kilichosababisha bei vyakula kupanda ni ukame ambao umeyakumba maeneo yanayotuletea chakula Mwanza ikiwa ni pamoja na Mwanza yenyewe,” anasema Nchola ambaye amekuwa mfanyabiashara katika soko hilo tangu mwaka 1984."
5aa9f42e2997030682037a7545035c07b2f9d10c," Alisema hayo alipokuwa akizindua upanuzi wa Kiwanda cha Kamal Steel jijini Dar es Salaam jana.“Serikali itaendelea kuboresha mazingira ya uwekezaji nchini. Ninatoa rai kwa wawekezaji wengine kuiga mfano wa Kampuni ya Kamal Steel Limited kuja kuwekeza au kuongeza uwekezaji nchini. Uamuzi wa kampuni hii wa kuwekeza unadhihirisha kuwa kuwekeza nchini Tanzania kuna faida na manufaa makubwa,” alisema Waziri Mkuu.Pinda aliagiza wawekezaji wa kampuni hiyo ya Kamal Steel Limited, kusaidia kuhamasisha wawekezaji wengine kutoka nje ya nchi, kuja kuwekeza nchini.Alisema upanuzi wa kiwanda hicho ni uthibitisho wa dhamira ya serikali ya kuleta maendeleo kwa Watanzania na kuongeza ajira.“Nimeelezwa kuwa baada ya upanuzi huu, kiwanda hiki kitakuwa na uwezo wa kuzalisha tani milioni 80,000 za nondo kwa mwaka na kuwa kiwanda kikubwa zaidi cha chuma katika nchi za Afrika Mashariki. Aidha, kukamilishwa kwa kiwanda hiki kutaiwezesha Tanzania kuzalisha nondo zaidi ya mahitaji yake na ziada kuuzwa nje,” alisema Waziri Mkuu.Pinda alitoa mwito kwa viwanda vya ujenzi, miradi na wananchi, kuongeza kasi ya kununua na kutumia bidhaa za chuma, zenye viwango vya kimataifa zinazozalishwa na viwanda vya ndani ili kuunga mkono viwanda vya ndani vya chuma."
5acfc258efd4d5fa8756ea3cbc7a25bac5203274," Hilo limedhihirika katika michezo miwili ya timu hiyo ya kirafiki ya kimataifa iliyopigwa hivi karibuni dhidi ya Algeria mjini Algiers na ule wa DR Congo uliochezwa Dar es Salaam juzi. Katika mechi ya Algeria licha ya kufungwa mabao 4-1 lakini utatu huo ulionekana kujipambanua kila wakati kuisumbua ngome ya ulinzi ya Algeria.Stars katika mechi hiyo bao lake lilifungwa na Msuva akipokea kona safi iliyochongwa na Kichuya.Pamoja na bao hilo lililopatikana kwa juhudi za wachezaji hao wawili lakini utatu huo ulionekana vizuri katika mechi ya Congo iliyopigwa kwenye Uwanja wa Taifa, Dar es Salaam ambapo Stars ilishinda kwa mabao mawili na yote yalipatikana baada ya kugongeana vizuri kwa wachezaji hao watatu.Bao la kwanza lilipatikana baada ya Msuva anayeichezea Difaa el Jadida ya Morocco kuumiliki vizuri mpira mbele ya mabeki watatu kabla ya kumpasia Kichuya pembezoni mwa uwanja ambaye alipiga krosi safi iliyotua kwa Samatta anayekipiga KRC Genk ya Ubelgiji aliyeunganisha wavuni mpira huo kwa kichwa.Kama kawaida, bado la pili lilipatikana tena kwa Msuva kuukokota mpira kutoka katikati ya uwanja na kumpasia Samatta aliyemchungulia Kichuya na kumpa pasi nje ya 18 kabla ya winga huyo anayeichezea Simba kuachia shuti kali nje ya 18 lililomzidi maarifa kipa wa Congo, Ley Matampi na kutinga wavuni. Kutokana na ushindi huo, kocha msaidizi wa Stars, Hemed Morocco alisema kwa kifupi:“Kiwango kizuri kilichooneshwa na wachezaji wetu, ukiangalia safu ya ushambuliaji ilipambana sana. Nidhamu ilikuwa kubwa zaidi ukilinganisha na mchezo uliopita na ndiyo imekuwa matunda ya kilichotokea.”"
5b17d138a5aa1cf2c6016e9b0aa92a893f2bc3bf," NAIBU Waziri wa Afya, Maendeleo ya Jamii, Jinsia, Wazee na Watoto, Dk Faustine Ndugulile ameitaka Bohari ya Dawa (MSD) kuhakikisha inasambaza dawa kwa wakati, ili kuepusha tatizo la dawa kuisha muda wake wa matumizi zikiwa kwenye maghala yao.Dk Ndugulile ameyasema hayo baada ya kufanya ziara katika ghala la MSD Kanda ya Kaskazini na kushuhudia dawa nyingi zimeisha muda wake wa matumizi na nyingine muda wake unakaribia kuisha.Alisema ametembelea baadhi ya hospitali mkoani hapa na kuona wagonjwa wanaambiwa wakanunue baadhi ya dawa muhimu, wakati zipo kwenye ghala na nyingine muda wake wa kutumika umeisha.Dk Ndugulile amesema, jambo hilo halivumiliki na kuwataka wasisubiri mpaka dawa za bure au zilizonunuliwa na serikali ziishe muda wake wa matumizi, wahakikishe wanaweka utaratibu wa kuzisambaza kwa wakati ili zisiharibike zikiwa kwenye maghala yao.Amesema, dawa zinazokaribia kuharibika wazipeleke kwa wateja ambao wanaweza kuzitumia kwa muda mfupi, ikishindikana wazigawe bure na zilizoisha muda watafute kibali cha kuziteketeza.“Ni bora dawa zitumike bure kuokoa maisha ya Watanzania kuliko zikabaki na kuharibika kwenye maghala, hii dhambi sitawasamehe na Serikali haitavumilia jambo hili,” amesema.Aidha amesema vipimo vingi havifanyiki katika hospitali kwa sababu hakuna vitendanishi, hivyo wawasiliane na wateja hasa katika hospitali za wilaya ili kuhakikisha vipimo vyote vinapatikana.Kaimu Meneja wa MSD Kanda ya Kaskazini, Billy Singano, amesema bohari hiyo inahudumia vituo vya afya 488, hospitali mbili maalum na hospitali tatu za rufaa katika mikoa ya Kilimanjaro, Arusha na Manyara.Amesema ongezeko la dawa limefikia asilimia 80 na wanahakikisha dawa zinapofika zinafungwa na kupelekwa kwa wateja kulingana na uhitaji wao.Pia wamerahisisha utendaji wa kazi kwa kufunga mfumo ambao watoa huduma wote wanaona idadi ya dawa zilizopo katika ghala lao."
5b1ad0ee8439755707f2651b62a58eceba714a1e," WAZIRI Mkuu, Kassim Majaliwa amewatangazia wakulima wa kahawa Kagera mnada wa kahawa utafanyika mkoani humo kupunguza gharama kwenda Moshi, Kilimanjaro.Akizungumza na wadau wa kahawa, wakulima, wanunuzi wa kahawa, wamiliki wa viwanda vya kahawa jana alisema mara nyingi vyama vya msingi vimekuwa vikijiwekea tozo mbalimbali ikiwemo kusafirisha kahawa kwenda Moshi.Alisema mkakati wa serikali ni kuhakikisha wananchi wanapata stahiki yao ya mazao wanayoyauza huku akisema serikali iko tayari kubadili mfumo wakulima waweze kunufaika. Waziri Mkuu Majaliwa alisema kuwa kwa sasa vyama vya ushirika ndivyo vinavyoongoza kuwaibia wakulima.Alisema licha ya serikali kufuta tozo nyingi, bado vyama vya msingi vinajiongezea tozo ili kuwaibia tena wakulima.“Kagera tunavyama viwili vya ushirikika KCU na KDCU lakini vyama hivi vimejiongezea tozo vyenyewe ili kuwaibia wakulima mpaka sasa KCU ina tozo 20 na KDCU ina tozo 18 je, hizi tozo zinatoka wapi wakati zilishafutwa nawahakikishia nyote mtaishia jela,” alisema.Alisema mkutano wake ni wa kuimarisha zao la kahawa na akawataka wafanyabiashara kununua kahawa yote iliyobaki ili kuwapatia fedha zao akikemea vyama vya msingi kukaa na kahawa za wakulima miezi mitatu bila kulipa fedha zao.Amesema sasa taifa linaelekea uchumi wa kati hivyo viwanda ambavyo vinaongeza thamani ya mazao vitapewa kipaumbele kwani mara nyingi mazao yasiyoongezewa thamani hushusha bei.Alisema kutokana na vyama vya msingi kukopa fedha kwa jina la wakulima na kuilimbikizia serikali madeni kwa kukopa mikopo benki, serikali ya awamu ya tano haitarithi madeni ya vyama vya msingi hivyo atakayekopa atalipa.Waziri wa Kilimo Chakula na Ushirika, Charles Tizeba alisema Kagera ilipaswa kukusanya kahawa tani 81,000 ya kahawa safi, lakini mpaka sasa tani 50,000 zimekusanywa na wakulima wameficha kahawa zao kutokana na kutolipwa fedha zao kama malipo ya awali."
5b32610d9fb1e6c06c9a759c9325afe1c580bcc6," SERIKALI ya Mapinduzi ya Zanzibar (SMZ), imezindua mashine ya kuchunguza vinasaba (DNA) ambayo itakuwa muarobaini kwa watu wanaofanya vitendo vya udhalilishaji wa kijinsia ikiwemo kuwapa mimba wanafunzi wa shule na kuwakimbia.Hayo yamesemwa na Katibu Mkuu Wizara ya Afya, Asha Ali Abdallah wakati akisoma taarifa ya matumizi ya mashine hiyo ambayo ilizinduliwa na Rais wa Zanzibar, Dk Ali Mohamed Shein sambamba na maabara ya Mkemia Mkuu wa Serikali.Abdallah alisema kununuliwa kwa mashine hiyo kumekuja baada ya kilio cha muda mrefu cha wananchi pamoja na wanaharakati kuhusu kuongezeka kwa vitendo vya udhalilishaji ikiwemo wanafunzi kupewa uja uzito huku ushahidi ukikosekana.Alisema kukosekana kwa mashine hiyo na kulazimika baadhi ya vipimo kupelekwa Tanzania Bara na kuchukuwa muda mrefu kupatikana kwa majibu yake, kulitoa mwanya mkubwa kwa watu waliokuwa wakifanya vitendo vya udhalilishaji wa kijinsia na kuwapa uja uzito wanafunzi wa shule.Aliwataka wafanyakazi wa kitengo cha kuchunguza vinasaba katika Ofisi ya Mkemia Mkuu wa Serikali kujenga tabia ya uadilifu zaidi katika kutoa matokeo ya uchunguzi wa maabara.“Matarajio yetu makubwa ni kwamba mashine hii itatumika vizuri kwa kutoa matokeo yanayokubalika na kuondosha utata ambao unaweza kusababisha malumbano na migogoro ya kisheria,” alisema.Baadhi ya wanaharakati wa kupambana na vitendo vya udhalilishaji wa kijinsia ikiwemo Chama cha Wanahabari Wanawake Tanzania (Tamwa) wamefurahishwa na kuwepo kwa mashine hiyo ambayo ilikuwa moja ya kilio kikubwa kwa ajili ya kudhibiti watu wanaowapa uja uzito wanafunzi na baadaye kukimbiya.Alisema zipo kesi nyingi za wanafunzi kupewa ujauzito na kulazimika kuacha shule huku wakisubiri majibu ya vipimo vya DNA ambavyo huchukua muda mrefu kupatikana.“Sisi chama cha waandishi wa habari wanawake Tamwa tumefurahishwa kwa kiasi kikubwa kuzinduliwa kwa mashine ya kuchunguza vinasaba ambayo tunaamini sasa muarobaini wa kupambana na vitendo vya udhalilishaji wa kijinsia umepatikana,” alisema.Kamanda wa Polisi Mkoa wa Kaskazini Unguja, Suleiman Hassan alisema kupatikana kwa mashine ya kuchunguza vinasaba ni hatua moja kubwa ambayo itasaidia kupatikana kwa matokeo ya haraka kwa taarifa za vitendo vya udhalilishaji wa kijinsia.Alikiri kuwepo kwa sampuli nyingi za vinasaba vinavyotaka kufanyiwa kazi na kupatikana majibu yake yanayohusu mimba kwa wanafunzi lakini kwa bahati mbaya hazijapata majibu zikisubiri wakati wake wa uchunguzi.“Malalamiko ya Jeshi la Polisi kuzikalia kesi za mimba kwa wanafunzi wakitafuta ushahidi wa kutosha sasa jibu lake limepatikana...mashine ya vinasaba ni muhimu kwa ajili ya kupata matokeo ya kesi zinazohusu mimba kwa wanafunzi wa shule,” alisema."
5b5467b06ed20a92a9137215df91d48e80aa33c4," MICHUANO ya kikapu kutafuta bingwa mwakilishi wa michuano ya Afrika inatarajiwa kuanza kesho hadi Novemba 9, mwaka huu kwenye Uwanja wa Ndani wa Taifa jijini Dar es Salaam.Akizungumzia mashindano hayo, Rais wa Shirikisho la Kikapu Tanzania (TBF), Phares Magesa alisema timu za wanaume na wanawake kutoka mikoa yote ya Tanzania Bara na Visiwani zitashiriki. Alisema atatafutwa bingwa kwa upande wa wanaume na wanawake na wale watakaofanya vizuri ndio watakaowakilisha mashindano ya klabu ya Afrika mwakani.“Mashindano yatafanyika Uwanja wa Ndani tunataka bingwa kwa upande wa wanawake na wanaume watakaoenda kuwakilisha nchi kimataifa, tunawahimiza mashabiki wengi wa mchezo huo kujitokeza kushuhudia michezo hiyo,” alisema.Magesa alisema anatarajia michuano hiyo itakuwa yenye ushindani mkubwa kwani kila timu imeonesha shauku ya kutaka kupambana kupigania nafasi hiyo ya kitaifa.“Mashindano yalikuwa yaanze kesho (leo) lakini timu za mikoani ziliomba muda zaidi zijiandae, Kamati ya utendaji ilipokaa ikaamua yaanze Jumapili,” alisema.Alizitaka timu zote zinazotarajiwa kushiriki kulipa ada ya ushiriki na viongozi wao wanatakiwa kushiriki katika kikao leo ili kupata ratiba."
5b8bbeb9a7ca0e754c4d54d25d164f9ad29f592c," Kampeni hiyo ina lengo la kuwawezesha wajasiriamali wa Tanzania kutangaza bidhaa zao na hivyo kujiinua kiuchumi.Akizungumza Dar es Salaam jana, Mkurugenzi wa kampuni hiyo, Edwin Bruno alisema hatua hiyo, imelenga kutambulisha biashara ya mjasiriamali huyo kitaifa na kimataifa.Alisema huduma ya ‘Patikana’ inayomwezesha kila mfanyabiashara kujitangaza kupitia teknolojia ya tovuti, pia itamfanya kuwa na jina lake litakalotambulika kibiashara na hivyo kumfanya ajulikane duniani.“Kutokana na kukua kwa teknolojia, siku hizi wafanyabiashara wamekuwa wakipoteza wateja wengi wanaowatafuta mtandaoni kutokana na kutokuwa na website zinazoonesha huduma wanazozitoa jambo lililotufanya tuanzishe huduma hii ya PATIKANA ili kukidhi matakwa yao hayo,” alisema Bruno.Aidha, alisema kampuni ya Smart Codes iliyoanzishwa mwaka 2010 hadi sasa imeshatoa huduma ya aina hiyo na zingine nyingi zinazohusu masuala ya mtandao kwa makampuni mbalimbali ya hapa nchini bila tatizo lolote, jambo linalowafanya kujivunia.Alisema kampuni hiyo iliyoanzishwa na vijana wa Tanzania, walioamua kujiajiri katika utoaji wa huduma hiyo, itahakikisha inatoa msaada kwa wajasiriamali wote wadogo na wakubwa bila upendeleo kwa nia ya kuwawezesha kutimiza malengo yao."
5b8dbd2f3e9a7a2bc4281d4cbff969b8fc191e86," Makalla amesema kupitia mfumo wa malipo kwa dola wapo wajanja ambao wamekuwa wakinufaika kwa kuwaibia wakulima wasiokuwa na uelewa wa kutosha juu ya ubadilishaji fedha kimahesabu.Katika kikao chake na wadau wa zao la Tumbaku kilichofanyika katika kijiji cha Lupatingatinga, alisema kuendelezwa kwa misamiati ya dola kutasababisha baadhi ya wakulima kuendelea kunyonywa huku wajanja wachache wakineemeka kwa jasho la wanyonge.“Kuna viongozi siyo waadilifu wanawapiga wananchi kupitia dola, siyo watu wote wana elimu ya ubadilishaji fedha. Tukiendeleza dola tutatoa mwanya kwa wapigaji, acheni misamiati ya dola wewe njoo na shilingi kama unakwenda kuuza kwa dola huko utajua wewe hiyo ibaki siri yake,” alisisitiza.Wakati huo huo, Makalla alisema atatuma timu ya wataalamu kwa ajili ya kukagua matumizi ya fedha za Mfuko wa Kuendeleza Elimu wilaya ya Chunya (Chudetu) ambazo zimekuwa zikikusanywa kutoka kwa wakulima wa zao la tumbaku pekee huku wadau wengine wakiachwa.Alisema iwapo Halmashauri inakiri fedha hizo hapo awali zilisaidia ujenzi wa shule za kata na maabara za sekondari, lazima sasa itambulike zinazokusanywa kwa sasa zinapelekwa wapi wakati serikali inatekeleza Sera ya elimu bure."
5c16246513e338b4ebe14d84ecc16ee1f87447a0," KOCHA wa Yanga Mwinyi Zahera amesema anaweza kuachana na timu hiyo baada ya msimu huu kumalizika kutokana na wanachama na mashabiki wa klabu hiyo kushindwa kumpa ushirikiano.Zahera ambaye ni Kocha Msaidizi wa timu ya taifa ya DR Congo, alijiunga na Yanga mwishoni mwa msimu uliopita kuchukua mikoba ya aliyekuwepo George Lwandamina aliyetimka kwao Zambia. Kwa mujibu wa taarifa ya Zahera jana kwa vyombo vya habari, ameamua kuondoka akisema ni ngumu kuendelea kujitolea wakati wenye timu hawajitolei.“Jisaidie na Mungu atakusaidia, sasa mimi naweza kuondoka kwasababu nimefanya mengi kuwasaidia, nadhani hakuna mtu atachukia kwa niliyofanya, nimewasaidia vitu vingi ila naona wao kama hawapendi kujisaidia,”alisema. Kocha huyo alifafanua kuwa hawezi kuendelea kama mashabiki na wanachama wanashindwa kuchangia timu kupitia mpango waliotangaza wa kuchangia kwa ajili ya kujenga kikosi cha msimu ujao.Alisema walianza matangazo ya watu kuchangia na sasa ni karibu mwezi mmoja ambapo anashangazwa ni kiasi kidogo tu kilichochangwa cha Sh milioni 21, wakati yeye peke yake alichanga Sh milioni mbili na sio shabiki wala mwanachama. “Na sababu gani wamesema Yanga ina matajiri wengi? Wanasema Yanga ni timu ya wananchi, sasa wale matajiri wengi hawaoni kama kila mmoja akichanga kwa wiki moja tutakuwa na fedha nyingi sana na kufanya maajabu?,”alihoji.Alisema zinahitajika dola milioni mbili za Marekani (Sawa na Sh bilioni 4.8) Mei kwa ajili ya kununua wachezaji wakubwa na kujenga uwanja wa mazoezi. Zahera alisema anasikitika baadhi ya wanachama na mashabiki wakilalamika kupata maumivu hasa pale timu inapofungwa lakini hawana mchango wowote."
5c72a46844f5cb42829a1f1845c3d60d72fbf310," Watu takriban 100,000 kutoka ndani na nje ya nchi wanatarajiwa kushuhudia Tamasha la Kimataifa la 38 la Sanaa na Utamaduni Bagamoyo. Tamasha hilo ambalo limefunguliwa leo, Jumamosi, na Waziri wa Habari, Utamaduni, Sanaa na Michezo Dk Harrison Mwakyembe litaleta jukwaani mamia ya wasanii wa ndani na nje ya nchi. Tamasha hili ambalo limeandaliwa na Chuo cha Sanaa Bagamoyo (TASUBA) litafanyika katika chuo hicho. Baadhi ya wasanii watakaopamba tamasha hilo ni pamoja na Mwana FA, Juma Nature, Barnaba, Dullar Makabila na Gigy Money. Wengine ni Vitalis Maembe, JhikoMan & Afrikabisa Band, Mashauzi Classic, Hadija Kopa na wengineo. Tamasha hilo lenye kaulimbiu ya “Sanaa na Utamaduni Ajira Yangu” inalenga kufundisha vijana jinsi ya kuifanya sanaa kuwa ajira ambazo zitawaingizia kipato. Shughuli mbalimbali zitakazofanyika katika wiki nzima ya tamasha hili itakua ni pamoja na maonyesho ya sanaa za jukwaani, sanaa za ufundi, filamu, warsha na makongamano mbalimbali. Makongamano hayo yatahusisha wasanii na wadau wa sanaa kutoka ndani na nje ya Tanzania hususani nchi za Marekani, Finland, Botswana, Kenya, Korea Kusini, Zimbabwe, Mayotte, Uganda na Zambia."
5c86228fe34314d82d5db352632cf55f9d450c48," MKOA wa Rukwa una idadi ndogo ya watu wanaosumbuliwa na afya ya akili na kusababisha wodi ya kisasa ya wagonjwa hao katika Hospitali ya Rufaa ya Mkoa iliyopo katika Mji wa Sumbawanga kukosa wagonjwa.Wodi hiyo ya kuhudumia watu waliolazwa wakisumbuliwa na afya ya akili, ilijengwa miaka mitano iliyopita ikiwa na uwezo wa kulaza wagonjwa zaidi ya 20 kwa wakati mmoja. Kutokana na hilo, Mganga Mfawidhi wa hospitali hiyo, Dk John Lawi alisema kutokana na wodi ya wagonjwa wa akili kukosa wagonjwa kwa muda mrefu, mipango iko mbioni itumike kuwalaza watoto wachanga na mama zao.“Wagonjwa wa afya ya akili ni wachache sana mkoani hapa na hali hii imesababisha wodi hii kukosa wagonjwa wanaolazwa na kuhudumiwa ...kwa kuwa hospitali hii haina jengo la kuwahudumia watoto wachanga na mama zao mipango iko mbioni kuifanya wodi ya wagonjwa wa afya ya akili itumike kuwalaza na kuwahudumia watoto wachanga na mama zao,” alisema Dk Lawi.Akifafanua, alisema kitabibu wagonjwa na watoto wachanga wanatakiwa kulazwa kwenye chumba kizuri chenye nafasi na hadhi, licha ya kupata uangalizi na huduma za kitabibu. “Hospitali hii, kwa siku wajawazito zaidi ya 20 wanazalishwa hapa, lakini kutokana na kutokuwa na wodi za kutosha wote wanachanganywa pamoja,” alisema Dk Lawi na kuongeza: “Kitabibu watoto wanaozaliwa nyumbani na kuletwa hapa baadaye lazima wawekwe kwenye wodi yao vivyo hivyo kwa watoto wanaozaliwa kwa njia ya upasuaji, njia ya kawaida na watoto njiti, lakini kutokana na kutokuwa na jengo la watoto lenye vyumba vya kutosha wanalazimika kuchanganywa katika wodi moja.”Aliongeza kuwa serikali ina mipango ya kujenga jengo la watoto, litakalokuwa na vyumba vya kutosha. Hata hivyo, hakueleza ujenzi wake utagharimu fedha kiasi gani. “Kwa kuwa tayari eneo la ujenzi wa Hospitali ya Kisasa ya Rufaa limeshatengwa katika Kijiji cha Milanzi nje ya Mji wa Sumbawanga likiwa na ukubwa wa ekari 112, ikiwa ni mara kumi ya eneo ilipo Hospitali ya Rufaa Mkoa wa Rukwa. Hata kama jengo hilo la kisasa la watoto likijengwa hapa bado litakuwa katika jengo la serikali,” alisema. Matroni wa hospitali hiyo, Veronica Kapufi alisema kutokana na ufinyu wa wodi ya wazazi, wajawazito zaidi ya wawili wanalazimika kulala kitanda kimoja wakati wakisubiri kujifungua."
5c8cef625915c6a1220f0cd86ce0ac0dd78a6e6d," SERIKALI imependekeza kuongeza bajeti ya taifa kwa zaidi ya faranga bilioni 290 kutokana na makadirio ya kutumia zaidi ya faranga trilioni 2.8 katika mwaka wa fedha 2020.Waziri wa Uchumi na Fedha, Uzziel Ndagijimana aliliambia Bunge kuwa katika mpango wa sasa wanakadiria kuongeza bajeti kutoka faranga trilioni 2.5 katika bajeti inayoishia ya mwaka wa fedha 2018/19 mpaka trilioni 2.8 kwa mwaka ujao wa fedha. Alieleza kuwa katika faranga hizo trilioni 2.8 walizopanga kwa mwaka wa fedha ujao, faranga trilioni 1.7 zitatokana na kodi za ndani na mapato ambayo siyo ya kodi.Pia, mikopo ya ndani ni faranga bilioni 237.6 , faranga bilioni 6.4 inatokana na mikopo kwa ujumla, misaada kutoka nje faranga bilioni 409.8 pamoja na mikopo ya nje inakadiriwa kufikia faranga bilioni 497.Ndagijimana aliliambia bunge kuwa, bajeti imeandaliwa katika serikali kujiandaa na mikakati ya kufikia uchumi wa kati ifikapo mwaka 2035 na uchumi mkubwa ifikapo 2050. Katika faranga trilioni 2.8 walizopanga kwa matumizi katika mwaka ujao wa fedha, serikali ya sasa imepanga kutumia faranga trilioni 1.4 huku bajeti ya maendeleo ikiwa faranga trilioni 1.1"
5cbeb23ec37cd92586317894971a58371c66dd5e," RAIS wa Urusi, Vladimir Putin amewahakikishia viongozi wa bara la Afrika kuwa nchi yake inaunga mkono juhudi zao za kumaliza migogoro katika mapambano ya ugaidi na ya wenye misimamo mikali.Alibainisha hayo wakati wa Siku ya Afrika na kusisitiza, “Tafadhilini pokeeni pongezi zangu kwenye Siku ya Afrika ambayo inaashiria umoja na kuungwa mkono kwa nchi zetu juu ya bara lenu na ishara ya uhuru na amani”. Salamu la Putin zilitolewa na Ikulu kupitia tovuti yake juzi ambapo alisema nchi za Afrika zinapiga hatua kubwa kwenye masuala ya kijami, uchumi, sayansi na teknolojia.Alisema, “Urusi inawaunga mkono washirika wake wa bara la Afrika katika mapambano ya migogoro inayoendelea, dhidi ya ugaidi na wenye misimamo mikali, dhidi ya usafirishaji dawa za kulevya na uhalifu wa mipakani na tishio la usalama barani humo na duniani”. Putin alisema Mkutano wa Urusi-Afrika utafanyika Oktoba mwaka huu mjini Sochi na utakwenda sambamba na mkutano wa uchumi.Alisema mikutano yote hiyo miwili inatarajiwa kujenga uhusiano mzuri wa kirafiki utakaosaidia kufanyia kazi aina mpya za ushirikiano. Siku ya Afrika kufanyika Mei 25 kila mwaka kwa kuashiria kuanzishwa kwa Umoja wa Nchi Huru za Afrika (OAU) mwaka 1963 mjini Addis Ababa, Ethiopia. Baadaye imekuwa Umoja wa Afrika(AU)."
5cf8576037a8428434adf073dfa7fcdc1d4b91fa," Shughuli hizo za kijamii ni pamoja na ukusanyaji wa taka, kuzalisha na kusambaza sabuni na kuchomelea vyuma.Vifaa walivyopokea ni pikipiki mbili za miguu mitatu, sare za kufanyia kazi, mabuti, reki ya chuma, ufagio mgumu na vifaa vingine vya usalama kazini. Ofisa Uhusiano wa Airtel, Dangio Kaniki alikipongeza kikundi cha Pambana kwa juhudi zao za kufanya kazi kwa bidii.Akizungumza katika hafla ya makabidhiano alisema Airtel imeona juhudi zao na ndio maana wamewakabidhi vifaa vitakavyowawezesha kufanya kazi kwa haraka na kukuza biashara yao.“Kikundi cha Pambana kimeshapata mafunzo ya biashara ya ujasiriamali kupitia Airtel FURSA na wataendelea kupata ushauri na uongozi kutoka kwa washauri wa Airtel FURSA ili kuwawezesha kuimarisha biashara yao,” aliongeza Kaniki.Kwa upande mwingine, kikundi cha Pambana kiliahidi kuweka ujuzi wao wote na kutumia kwa umakini vifaa vilivyotolewa kwao na Airtel kwa matumizi bora na yaliyo sahihi.Kiongozi wa kikundi hicho, Amasha Zuberi, aliishukuru Airtel kwa msaada na kutoa mwito kwa mashirika mengine hapa nchini kuunga mkono mpango wa Airtel katika kusaidia vijana zaidi katika jamii.Kwa upande wake, wakati wa hafla ya makabidhiano, Diwani wa Kata ya Majengo, Msinta Mayaoyao alitoa mwito kwa vijana kutumia programu hiyo ya Airtel Fursa kujiendeleza."
5d087f02d1541d434bf4a32e539c1d0d1868bffa," Yanga imefuzu hatua hiyo kwa jumla ya mabao 2-1 baada ya kushinda 2-0 nyumbani na jana kufungwa bao 1-0 mjini Awasa, Ethiopia dhidi ya wenyeji wao, Wolaita Dicha.Ushindi huo unaifanya Yanga ‘kunuka’ fedha kwani sasa itapata zaidi ya Sh milioni 600 kwa kutinga hatua hiyo ya makundi. Hii ni mara ya pili kwa miaka ya karibuni Yanga kufuzu hatua hiyo.Mwaka juzi ikiwa chini ya kocha Hans van Pluijm ilifuzu hatua hiyo pia kwenye michuano hiyo.Katika mechi ya jana, wapinzani wa Yanga walifanya shambulizi la kushtukiza dakika ya kwanza na kufunga bao lililotokana na kona.Timu hiyo ilionekana kumiliki mpira vizuri na kutengeneza nafasi kadhaa lakini Yanga walionekana kuwa imara katika ulinzi kutokana na muda mwingi kucheza kwa kujilinda.Kadhalika, Yanga ilitengeneza nafasi chache na kushindwa kuzitumia ipasavyo. Obrey Chirwa na Papy Tshishimbi walishindwa kutumia nafasi kwa vipindi tofauti.Yanga ilifanya mabadiliko kwa kuwatoa Tshishimbi, Thaban Kamusoko na Mwinyi Haji na nafasi zao kuchukuliwa na Emmanuel Martin, Said Makapu na Gadiel Michael.Yanga: Youthe Rostand, Hassan Kessy, Mwinyi Haji, Abdallah Shaibu, Kelvin Yondani, Thaban Kamusoko, Obrey Chirwa, Papy Kabamba, Yusufu Mhilu, Raphael Daud na Pius Buswita."
5d5311827f2cfeec7edfe2f8870a2b865a07dc1f," RAIS wa Zanzibar, Dk Ali Mohamed Shein amesema serikali imeachana na mchakato wa kuanzisha bima ya afya kwa sababu Zanzibar inatekeleza sera ya matibabu bure kwa wote.Alitoa ufafanuzi huo katika maadhimisho ya siku ya kilele cha sherehe za wafanyakazi duniani, Tunguu Wilaya ya Kati Unguja.Alitoa ufafanuzi baada ya risala ya wafanyakazi wa Zanzibar iliyosomwa na Katibu wa Shirikisho la vyama huru vya wafanyakazi (ZATUC) kuelezea kilio cha wafanyakazi cha kutaka bima ya afya kwa ajili ya matibabu.Alisema mchakato wa kuanzisha bima ya afya ulikuwepo na tafiti mbalimbali zilifanywa na kuwashirikisha wadau sekta ya afya Zanzibar.“Hata hivyo, kikwazo kikubwa kilikuwa kwa nini tuanzishe bima ya afya wakati tunao mfumo wa matibabu bure kwa wananchi wote Unguja na Pemba,” alisema Dk Shein.Alisema sera ya afya ya SMZ mara baada ya Mapinduzi ya Zanzibar ya mwaka 1964, ni matibabu bure kama yaliyoasisiwa na Rais wa kwanza, Hayati Abeid Amani Karume.Alisema Septemba 23, 1964, Rais Karume alitangaza elimu bure na kufuatiwa na matibabu bure kwa wananchi wote na ujenzi wa vituo vya afya na uimarishaji wa sekta hiyo ukaanza.''Tulijiuliza serikalini hivi tunahitaji kweli kuwa na bima ya afya kwa wafanyakazi wetu wakati huduma za matibabu kwa wananchi ni bure” alihoji.Alisema mwaka jana Serikali ya Mapinduzi Zanzibar ilitoa Sh bilioni 72 kwenda Wizara ya Afya kwa huduma za afya ikiwemo kununua dawa.Alisema SMZ haioni sababu ya kuanzisha bima ya afya kwa wafanyakazi kwani huduma za afya zimeimarishwa kwa kiwango kikubwa pamoja na upatikanaji wa dawa muhimu za binadamu."
5d5634590701455990abe734d362c5d5c7bee90f," SERIKALI imewataka waandaaji wa Tamasha la Urithi Wetu kuwa wabunifu kwa kuongeza michezo mbalimbali ya jadi ambayo itasaidia kukuza kazi za sanaa na utamaduni wa mtanzania ili kukuza fursa za utalii na kuwaongezea wananchi kipato.Hayo yalisemwa na Waziri wa Maliasili na Utalii, Dk Hamis Kigwangalla jana jijini Mwanza wakati wa kufunga Tamasha la Urithi Wetu kwa naiaba ya Waziri Mkuu, Kassim Majaliwa.“Nimepita kila mabanda, wananchi wamepata fursa ya kutangaza kazi zao mbalimbali za kiuchumi zinazowasaidia kukuza kipato chao na uchumi wa taifa kwa ujumla. Rais Dk John Magufuli yupo mstari wa mbele katika kuinua na kusimamia utamaduni wetu,” alisema.Alisisitiza kuwa Tanzania inafursa nyingi za kiutamaduni na kwamba ni nchi pekee Afrika inayojumuisha zaidi ya makabila 128 ambayo yapo kwenye makundi makuu manne ya makabila yanayopatikana Afrika yanayojulikana kama Wakushi, Khoisan, Wabantu na Waniloti.Aidha, alibainisha kuwa tamasha la urithi wetu lina lengo la kuendeleza falsafa ya nchi ambayo Baba wa taifa Mwalimu Julius Nyerere alikuwa mstari wa mbele katika kulinda utamaduni wa mtanzania.Ili kulifaya tamasha la urithi liwe endelevu, Dk Kigwangalla alisema ni lazima wananchi wawe na furaha ambapo tamasha hilo linaongeza hamasa katika michezo, sanaa na utamaduni hatua itakayowapelekea wananchi wawe wabunifu, wenye furaha na wenye mawazo mazuri yanayowashirikisha wadau wote wa maendeleo ikiwemo sekta binafsi. Naye Waziri wa Habari, Utamaduni Sanaa na Michezo, Dk Harrison Mwakyembe alisema watanzania wanahaki ya kumshukuru Baba wa Taifa Julius Nyerere kwani baada ya kupata uhuru Desemba 9, 1961 alikuwa mstari wa mbele katika kusimamia utamaduni wa mtanzania. Kwa upande wake Mkuu wa Mkoa wa Mwanza John, Mongela alisisitiza kuwa Mwanza ndio kitovu cha nchi za maziwa makuu ambapo kuna mfanano wa mambo ya kijiografia yanayoifanya Mwanza kuwa katikati ya nchi za Jumuiya ya Afrika Mashariki. Hii ni sifa inayoufanya mkoa huo kuendelea kuwa mwenyeji wa tamasha la urithi wetu."
5d8ea177728d8ea79812d96a27219a7d5d2620c5," WAZIRI wa Maji, Profesa Makame Mbarawa amevitaka vyombo vya dola kushirikiana na maofi sa wa Shirika la Maji Dar es Salaam (DAWASA) na watendaji wa serikali za mitaa, kuwasaka wanaohujumu mradi wa maji Kata ya Kiwalani, Manispaa ya Temeke, Dar es Salaam.Katika mradi huo wenye miezi michache tangu uzinduliwe, watu wasiojulikana wamedaiwa kuingiza maji machafu katika mabomba ya Dawasa wananchi wakatae kutumia maji hayo.Akizungumza jana katika mkutano na wananchi wa Kata ya Kiwalani uliofanyika katika viwanja vya soko la Bombom kwa lengo la kujua kero katika mradi huo, Mbarawa alisema mradi huo umetumia fedha nyingi ambazo ni kodi za wananchi hivyo hawataweza kumvumilia wala kumbembeleza mtu yeyote anayeuhujumu. “Naagiza vyombo vya usalama, Polisi mpo hapa naomba mshirikiane na Dawasa na viongozi wa serikali za mtaa kuwasaka.Tutawakamata kwa sababu vyombo vyetu vya dola viko vizuri na tutawafikisha kwenye vyombo vya sheria wachukuliwe hatua,” alisema Profesa Mbarawa. Wakitoa kero zao mbele ya Waziri Mbarawa, wananchi wa Kata hiyo walilalamikia maji kutoka machafu, yenye harufu kali na kuleta adha kubwa ya upatikanaji wa maji safi.Akizungumzia kero hiyo, Ofisa Mtendaji Mkuu wa Dawasa, Cyprian Luhemeja alisema baada ya kupata taarifa za kuchafuliwa maji walifanya uchunguzi wa bomba lao na kubaini hakuna sehemu linakovuja hivyo kuleta hisia kuwa ni hujuma zinazofanywa na watu waliokuwa wanapinga mradi huo kwa maslahi yao binafsi. “Wakati tunaleta mradi huu tulikumbana na mapingamizi ya watu wakidai hawana shida ya maji lakini tuliwaeleza suala la kuleta maji safi na salama ya gharama nafuu ni jukumu la serikali na tukaleta mradi sasa wanauhujumu ili wananchi waukatae,” alisema Luhemeja.“Tumeanza uchunguzi wa kina kwa kushirikiana na vyombo vya dola ili kuwabaini wanaofanya mchezo mchafu kuhujumu mradi huo,” alisema. Mkurugenzi wa Uzalishaji na Usambazaji Maji wa Dawasa, Aron Joseph alisema kuna hisia wanaochafua maji hayo ni watu waliokuwa na miradi ya kuuza maji katika kata hiyo kabla Dawasa haijapeleka mradi huo wa maji safi. Alisema hisia hizo zimekuja baada ya timu ya Dawasa kuchukua sampuli ya maji katika mabomba ya kata hiyo na kuthibitisha kuwa yamechafuliwa lakini walipofuatilia bomba lao hapakuwepo na sehemu yoyote inayovuja maji."
5d96d8e3f4ed7494a97ee83502cae3f3f87d7b9c," Upakuaji mizigo bandarini kuharakishwa Na James Gashumba, EANA-Kigali SERIKALI ya Tanzania imetangaza mipango mipya itakayorahisisha upakuaji wa mizigo katika Bandari ya Dar es Salaam. Mipango hiyo ni ya kukarabati maeneo ya kupakulia mizigo kutoka moja hadi saba na kujenga maeneo mengine mapya manne ya aina hiyo kurahisisha upakuaji wa mizigo. Waziri wa Uchukuzi wa Tanzania, Dk Harison Mwakyembe akizungumza katika mkutano wa Wakala wa Usafirishaji Mizigo (CCTTFA) uliofanyika mjini Kigali, Rwanda mwishoni mwa wiki kwamba Bandari pia imetenga eneo lililo karibu na bandari hiyo kwa lengo la kujenga bandari kavu kuhudumia shehena zinazosafirishwa kwenda katika nchi za Rwanda, Burundi, Uganda na Jamhuri ya Kidemokrasia ya Kongo (DRC). Dk Mwakwembe alifafanua kwamba kutokana na juhudi hizo mpya idadi ya siku za kusafirisha shehena kutoka Bandari ya Dar es Salaam kwenda Rusumo, mpakani mwa Rwanda na Tanzania zitapungua kutoka siku 3.5 hadi 2.5. Makamu wa Rais wa Chama cha Madereva wa Magari Yaendayo Safari Ndefu nchini Rwanda (ACPLRWA), Issa Mugarura alisema wamekuwa wakihakikishiwa huduma hiyo na Serikali ya Tanzania wakati wote lakini utekelezaji bado ni changamoto. Hivi sasa Bandari ya Dar es Salaam inapokea shehena ya tani milioni 13.5 kwa mwaka na inatarajiwa kuongezeka na kufikia tani milioni 18 baada ya kukamilika kwa mabadiliko hayo mapya."
5dc9d7f6d10704dfcb4fbdc56e4bca75400ab27f," ZAIDI ya kampuni 100 zimejitokeza na kushiriki Maonesho ya Teknolojia ya Dhahabu ambayo kwa mara ya kwanza nchini yanafanyika mjini Geita.Maonesho hayo yaliyoanza jana mjini hapa yanatarajiwa kufanyika kila mwaka mjini Geita, ikiwa ni hatua ya mkoa huo wa kuwakutanisha wachimbaji wakubwa, wa kati na wadogo pamoja na wadau mbalimbali wakiwemo wafanyabiashara na jumuiya nyinginezo ili kujadili njia bora ya uzalishaji wa dhahabu.Aidha, katika maonesho hayo, Waziri wa Madini, Angellah Kairuki anatarajiwa kuyafungua kesho na yanatarajiwa kufungwa Jumapili ijayo na Waziri Mkuu, Kassim Majaliwa.Akielezea maandalizi ya maonesho hayo, Mkuu wa Mkoa wa Geita, Robert Gabriel alisema zaidi ya kampuni 100 zikiwemo za uchimbaji, huduma za kifedha na ulinzi zimejitokeza.“Makampuni zaidi ya 250 yalithibitisha kuwa yatashiriki na mpaka sasa ni baadhi tu yamewasili kwa ajili ya maenesho, hivyo hakuna shaka kuwa yatakwenda vyema, kwani ni maonesho ya aina yake kufanyika nchini,” alisema huku akitaja baadhi ya kampuni zinazoshiriki kama Acacia, Geita Gold, Benki ya NBC na Suma JKT. Mkoa wa Geita unakadiriwa kuzalisha asilimia 35 ya dhahabu nchini. Na shughuli kubwa inayoingiza kipato kwa mkoa ni dhahabu.Akizungumzia manufaa yake Mkuu huyo wa mkoa alifafanua zaidi: “Teknolojia itakayoshuhudiwa kwenye maonesho hayo yatakayokuwa kila mwaka yatasaidia kuongeza pato la taifa na la mchimbaji mwenyewe na hivyo kuifanya Geita kuwa moja ya mikoa inayochangia kwa kiasi kikubwa kwenye uchumi wa nchi.”Kuhusu mada zitakazojadiliwa, Mkuu wa huyo wa mkoa alisema zitagusia uwekezaji, ujasiriamali, mwelekeo wa uchumi, madini ya dhahabu na huduma za kijamii. Aidha, amewaomba wanaGeita kujitokeza kwa wingi kwa kuwa maonesho hayo yanawalenga wao na kwa ajili ya maendeleo yao kwa kuwa dhahabu ndiyo inayochangia pato kubwa la mkoa."
5e3775e6cd75950ecfb2dd52d44c0e40b59de390," Mshambuliaji wa zamani wa Yanga, Amissi Tambwe amesema David Molinga ‘Falcao’ ni mchezaji mwenye uwezo mkubwa wa kucheka na nyavu ispokuwa anahitaji kupewa muda ili kuthibitisha hayo.Kocha Mwinyi Zahera amekuwa akibebeshwa lawama kuhusiana na kuwaachia kuondoka Yanga, Tambwe na Heritier Makambo na kumleta Falcao, mchezaji ambaye ubora wake umekuwa ukitiliwa shaka.Alhamisi iliyopita, Molinga alitoa mchango mkubwa kwa Yanga katika sare ya mabao 3-3 dhidi ya Polisi Tanzania Uwanja wa Uhuru, Dar es Salaam akifunga mabao mawili.Tambwe ambaye kwa sasa anakipiga Fanja ya nchini Oman, amesema amemfuatilia mchezaji huyo katika mechi kadhaa ambazo ameichezea Yanga na kubaini ana vitu isipokuwa ukubwa wa mwili ndiyo unamnyima uhuru. “Kweli Yanga imeonesha udhaifu kwenye ufungaji, lakini watu hawapaswi kumlaumu kocha amemleta Molinga, wampe muda ni mchezaji mzuri anayeweza kumaliza tatizo lililopo kama atazoea mazingira, nimeona staili yake ya uchezaji ni mtu hatari kwenye ufungaji wawe watulivu tu,” amesema Tambwe.Mshambuliaji huyo amesema kucheza Yanga au Simba inahitaji utimamu wa mwili na mazoezi ya kutosha ili kuhimili presha ya mashabiki, na kwamba hata yeye iliwahi kumtokea wakati alipojiunga na Simba kwa mara ya kwanza. Alisema Molinga anatakiwa kuwa na moyo wa chuma na kufanya juhudi za kupandisha kiwango chake, huku Zahera akipambana kumsaidia ili aweze kurudi kwenye uwezo wake kwa sababu yeye ndiyo mtu anayemfahamu vizuri."
5f01334d1c0dbfe04ccecfaa6eec1cc5cc534e3d," Viongozi wastaafu, wanasiasa na wananchi wa kawaida, wameipongeza Serikali ya Mapinduzi ya Zanzibar (SMZ) kwa kufanikiwa kulinda matunda ya Mapinduzi ya 1964, ambayo ndiyo yaliyowakomboa wananchi wanyonge.Mbunge mstaafu wa Kikwajuni Unguja, Parmukhi Hoogan Sigh alisema mafanikio na matunda ya Mapinduzi, yameonekana na kulindwa na serikali zote kwa kutekeleza ahadi za viongozi waliopita.Sigh alimpongeza Rais wa Zanzibar, Dk Ali Mohamed Shein kwa kuendeleza matunda ya Mapinduzi kwa kutangaza elimu bure bila ya malipo na kufuta michango iliyokuwa ikitolewa na wazazi kuanzia elimu ya msingi hadi sekondari.Alisema uamuzi huo umetoa fursa kubwa kwa watoto wa wakulima na wafanyakazi, kupeleka watoto wao kwa uhakika kwamba watapata elimu hadi kiwango cha chuo kikuu.''Tunastahili kuipongeza kwa dhati Serikali ya Mapinduzi ya Zanzibar chini ya Rais Shein kwa kuendeleza kutekeleza dhamira ya Mapinduzi katika kutoa elimu bure na kufuta michango yote iliyokuwa ikitolewa na wazazi kwa upande wa elimu ya msingi na sekondari''alisema.Singh alimpongeza Rais John Magufuli kwa kazi kubwa ya kuimarisha nidhamu katika serikali kwa watumishi wa umma na kupambana na rushwa katika sehemu zote muhimu ikiwemo katika chama.''Rais Magufuli anastahiki kupongezwa kwa kuonesha ujasiri wa kupambana na mambo mengi yaliyokuwa yakirudisha nyuma utendaji wa kazi na ufanisi wake ikiwemo rushwa''alisema.Mwenyekiti wa Baraza la Wazee la CCM, Khadija Jabir aliwataka vijana kuyalinda Mapinduzi ya Zanzibar, ambayo ndiyo yaliyofungua milango ya kuwepo kwa fursa nyingi za kiuchumi na maendeleo.Alisema licha ya mafanikio makubwa, yaliyopatikana katika Mapinduzi ya Januari 12 mwaka 1964, wapo watu wanaoyakejeli na kudai hakuna chochote kilichofanyika hadi sasa.''Vijana nakuombeni muyalinde Mapinduzi ya mwaka 1960 kwani ndiyo yaliyowakomboa wananchi wa Zanzibar na msiwape nafasi wapinga maendeleo kuyabeza kwa sababu zao za kisiasa''alisema.Fatuma Juma, mkazi wa Kijiji cha Bambi Wilaya ya Kati, alisema Mapinduzi ya mwaka 1964 ndiyo yaliyofunguwa milango ya maendeleo ikiwemo kujengwa kwa nyumba za kwanza za maendeleo huko Bambi.Aliwataka Wazanzibari kuendelea kumuenzi na kumkumbuka kwa mema mwasisi wa Mapinduzi hayo, hayati Abeid Amani Karume ambaye alikuwa na nia ya dhati ya kuleta mabadiliko makubwa ya maendeleo na kiuchumi kwa wananchi wa Zanzibar.''Sisi wananchi wa Bambi tunaishi katika nyumba za ghorofa ambazo zilijengwa na hayati Karume akitupongeza kwa kufanikisha Mapinduzi na kumng’oa Sultani''alisema.Shamrashamra za sherehe za Miaka 55 ya Mapinduzi ya Zanzibar, inafikia tamati leo, ambapo Rais wa Zanzibar, Dk.Shein anatarajiwa kulihutubia taifa katika Uwanja wa Michezo Gombani mjini hapa."
5f23900038a99e911753e9c154bddadb5d15508b," KOCHA wa timu ya soka ya Taifa ya wanawake chini ya umri wa miaka 17, Bakari Shime amesema atacheza mchezo wa kushambulia muda wote wakati watakaporudiana na Burundi mwishoni mwa mwezi huu Bujumbura, Burundi.Timu hiyo ya Tanzania juzi iliibuka na ushindi wa mabao 5-1 dhidi ya Burundi katika mchezo wa kufuzu kwa Kombe la Dunia kwenye Uwanja wa Taifa jijini Dar es Salaam.Shime ‘Mchawi Mweusi’ametoa kauli hiyo juzi mara baada ya kumalizika kwa mchezo huo, ambao matokeo yake yameiweka pazuri Tanzania kusonga hatua inayofuata.Shime kikosi chake kinalazimika kulinda ushindi huo dhidi ya Burundi, huku akibainisha kuwa timu yake itacheza soka la kushambulia na sio kujilinda ili wapate mabao zaidi na kuwafanya Burundi kutoliandama lango la Tanzania na baki kujilinda. “Tunajua mchezo wa marudiano utakuwa mgumu kwakuwa tutakuwa ugenini, lakini naamini nitatumia mbinu ya kushambuliana muda wote ili kuendelea kuongeza idadi ya mabao kuwachangaya wapinzani wetu na wasahau kutushambulia,“ Shime Kwa upande wake kocha wa Burundi Niyibimenya Daniella alisema kwenye mchezo huo kikosi chake kilizidiwa ndiyo sababu iliyochangia kupoteza mchezo huo kwa mabao mengi. Alisema anaamini bado wana nafasi ya kujirekebisha kwenye kipindi kilichobakia na kupindua matokeo wakiwa kwao ili kutinga hatua inayofuata.“Wachezaji wangu walizidiwa muda wote hasa kipindi cha kwanza na hiyo ilitokana na wachezaji wengi kushindwa kujiamini na walipoenda kwenye mapumziko niliwarekebisha na walirejea uwanjani wakiwa tofauti na kufanikiwa kuzuia kasi ya wenyeji wetu kufunga, “ alisema Daniella. Mshindi wa jumla kwa michezo yote nyumbani na ugenini atafanikiwa kusonga mbele na kumsubiri mshindi kwenye mchezo kati ya Uganda dhidi ya Ethiopia na mshindi wa hapo atajihakikishia kufuzu kwa fainali za Kombe la Dunia inazotarajiwa kufanyika nchini India mwaka huu."
5f75d7ccb5d7641dfd0c6dba3dc61942ff643b72," SERIKALI ya Mapinduzi ya Zanzibar (SMZ) imejizatiti kuimarisha ubora wa bidhaa zinazozalishwa nchini kwa kuwa na maabara bora zitakazochunguza bidhaa hizo kwa ajili ya kuwalinda walaji.Hayo yamesemwa na Naibu Waziri wa Biashara na Viwanda, Hassan Hafidh Khamis katika sherehe za uwekaji msingi jengo la maabara ya bidhaa mbalimbali linalomilikiwa na Shirika la Viwango la Zanzibar (ZBS).Amesema wakati Zanzibar ikielekea katika kutekeleza dhana ya uchumi wa viwanda vya kati, suala la kukuza na kuimarisha viwango limepewa kipaumbele cha kwanza.Alifahamisha kwamba baadhi ya bidhaa zinazozalishwa na wajasiriamali Zanzibar zinakosa kuingia katika soko la utalii kwa sababu ya kukosa viwango.Alisema yamekuwepo mafanikio makubwa katika uzalishaji wa bidhaa kwa wajasiriamali lakini tatizo kubwa ni ukosefu wa utaalamu unaohitajika katika masuala ya viwango.“Tunataka kuingia katika uchumi wa viwanda kwa kuwa na maabara zitakazokuwa na viwango vya kuzalisha bidhaa mbalimbali na kumudu ushindani wa soko,” amesema.Aliwataka wafanyabiashara nchini kushirikiana na taasisi ya viwango ili kudhibiti uingizaji wa bidhaa zilizopita wakati wake na kusababisha madhara makubwa kwa jamii.Mkurugenzi wa ZBS Khatib Mwadini alisema Zanzibar imepata mafanikio makubwa katika masuala ya viwango tangu kuanzishwa kwa shirika hilo mwaka 2011.Alisema ujenzi wa maabara za taasisi ya viwango unahusisha majengo mawili ambapo ujenzi wake utakapomalizika utakuwa na maabara tisa.Amezitaja maabara zitakazojengwa katika jengo A ni maabara ya vifaa vya ujenzi, maabara ya kupimia zege, maabara ya saruji na maabara ya kupimia nondo na ubora wake.Aidha alisema jengo B litakuwa na ofisi za maabara ya nguo na ngozi, maabara ya kemikali, maabara ya chakula pamoja na vimelea na maabara ya umeme.“Majengo hayo mawili ya ghorofa yatakuwa na maabara kwa ajili ya kupima vifaa vyenye mahitaji ya aina hiyo,” amesema.Majengo hayo mawili ya Ofisi ya Maabara ya Taasisi ya Viwango Zanzibar (TBS) ujenzi wake utagharimu jumla ya Sh bilioni 1.3."
5fdef434a2b49463e5cbb4a729574345647a194b," Tuzo hizo ambazo hutolewa kila mwaka kwa watu binafsi na kundi lenye utendaji uliotukuka, zimeshuhudia Lilian Mwasha, Mkuu wa Huduma Endelevu, akijinyakulia tuzo ya kujitolea kwa jamii.Mkuu wa kitengo cha Uendelezaji Biashara, M-Pesa, Isack Nchunda, alijishindia tuzo ya utendaji binafsi huku tuzo ya timu bora, ikienda kwa kitengo cha mauzo cha kampuni hiyo.Akizungumza na wafanyakazi wote wa Vodacom Tanzania nchini, Mkurugenzi Mtendaji wa Kampuni hiyo, Rene Meza amewapongea washindi wa tuzo hizo kwa utendaji wao uliotukuka katika maeneo yao ya kazi.“Tunajivunia kuwa na wafanyakazi wa aina yenu… nyie ni nguzo ya kampuni yetu na tunafurahia mafanikio yenu …tunawatakia mafanikio mema katika utendaji wenu wa kila siku nasi tutaendelea kuwaunga mkono,” alisema Meza.Ofisa Mkuu wa Kitengo cha Rasilimaliwatu, Fred Mwita, alisema wafanyakazi wa kampuni hiyo wameendelea kujitolea kwa nguvu zao zote na ndio maana Vodacom imeendelea kuongoza katika soko miaka yote.Kila mwaka wafanyakazi wa kampuni ya Vodacom kutoka nchi mbalimbali ambazo Vodacom inatoa huduma zake ikijumuisha nchi za, Tanzania, Msumbiji, Jamhuri ya Kidemokrasia ya Kongo, Afrika Kusini na Lesotho, huchaguliwa kuhudhuria tuzo hizo ambazo hutolewa Johannesburg, Afrika Kusini.Washindi wa tuzo hizo huchaguliwa kutokana na utendaji wao wenye tija uliozidi viwango vyao vya majukumu yao ya kila siku, ikiwa ni sehemu ya kutambua mchango wa wafanyakazi hao na kuwahamasisha wengine.“Tunao wafanyakazi ambao wanachaguliwa katika vipengele mbalimbali vya tuzo zinazotolewa na kampuni yetu kuanzia kwa mtu mmoja mmoja na wale wanaojitolea katika kazi na timu bora ambazo zimekuwa na mchango mkubwa katika maendeleo ya kampuni zetu."
5fe829f295891aa0dab6a838791b576c5660d6a9," “Ufanisi wa benki kwa mwaka 2013 umeendelea kuwa mzuri na tumeendelea kuwa miongoni mwa benki zinazopata faida Tanzania,” alisema.Alisema benki hiyo imeendelea kusaidia wajasiriamali, jamii, kampuni na wateja wake katika matawi yake 19. Kwa mujibu wa Mkurugenzi , benki pia imeendelea kubuni huduma mbalimbali hususani kwa ajili ya wateja binafsi.“Tutaendelea kufanya vyema hasa kutokana na uchumi imara wa Tanzania unaokua kwa asilimia saba,” alisema.Alifafanua kuwa msisitizo wa benki hiyo kwa mwaka huu ni kuongeza maradufu ufanisi wa benki, kujengea uwezo wafanyakazi na kuongeza ubora wa huduma kwa wateja.Alisema kutokana na mtazamo huo na bidhaa mpya, benki ina uhakika wa kuwa moja ya taasisi zitakazotoa majibu ya changamoto zinazowakabili wateja wao pamoja na kuongeza ufanisi.Alisema kuendelea kwa serikali kusimamia sera za kifedha na uchumi mkubwa, kama moja ya kutekeleza Mpango wa Maendeleo wa Miaka Mitano, ni moja ya sababu za kufikia mafanikio hayo.Alitaja sababu nyingine ni kushuka kwa mfumuko wa bei hadi kufikia asilimia 5.6 Desemba mwaka jana.Pia, alisema kuendelea na utafutaji wa gesi na mafuta Tanzania ni fursa nzuri kwa biashara ya benki, ambapo huweza kutoa mikopo na kuongeza wateja wanaoweka akiba zao katikavyombo hivyo vya fedha."
5ff773a6eeb3180c55f96aa7c5e4eb6183a5273b," MTUHUMIWA Seif Salimu anayedaiwa kuhusika na mauaji ya mwalimu wa Shule ya Msingi ya Mailisita Wilaya ya Hai mkoani Kilimanjaro, Dinna Lekule, miaka 12 iliyopita amekamatwa na kufikishwa katika Mahakama ya Wilaya ya Hai.Mwendesha Mashtaka, Meja Lebulu Mbise aliiambia mahakama hiyo mbele ya Hakimu Mfawidhi, Devota Msofe kuwa mshtakiwa Salimu, maarufu kwa jina la Sharifu, alitenda kosa hilo usiku wa Agosti 21, 2007 nyumbani kwa marehemu Mailisita.Hata hivyo, mshtakiwa ambaye ni mkazi wa kijiji cha Doma Wilaya ya Mvomero mkoani Morogoro, hakutakiwa kujibu lo lote katika kesi hiyo, ambayo aliiahirisha hadi Januari 21, mwaka huu itakapotajwa tena.Baada ya kuahirishwa kwa kesi hiyo, mume wa marehemu, Dk Redfan Shao wa Hospitali ya Wilaya ya Hai, alilipongeza Jeshi la Polisi kwa kufanikiwa kumkamata mtuhumiwa huyo.Alisema kutokana na tukio hilo, alikamatwa na kuwekwa mahabusu kwa miezi 10, akituhumiwa kumuua mkewe.Alisema, hata hivyo, siku ya tukio hilo alikuwa Handeni katika Hospitali ya Wilaya ya Handeni kikazi.Alisema, baada ya tukio hilo alipigiwa simu na kurejea nyumbani Agosti 22 na kujikuta akitiwa mbaroni, akihusishwa na mauaji hayo. Dk Shao alisema, baada ya upelelezi Mwanasheria Mkuu wa Serikali na Mahakama, walijiridhisha kuwa hakuhusika na mauaji hayo na kumwachia huru baada ya miezi 10 na sasa anaendelea na kazi katika Hospitali ya Wilaya ya Hai.Akisimulia kifo cha mkewe, Dk Shao alisema, marehemu alipigwa na kitu chenye ncha kali kichwani, alivunjwa mkono wa kushoto mara mbili na kuchomwa na kitu chenye ncha kali kifuani.Alisema, vitu kadhaa viliibiwa katika nyumba yake ikiwamo televisheni moja aina ya Panasonic, redio, vifaa vya kompyuta na pasi ya umeme."
604802030b06eeae31f0f9f9f44885a00a60ca5a," NAIBU Waziri wa Viwanda, Biashara na Uwekezaji, Stella Manyanya amesema inahitajika teknolojia ya kisasa na kuweka mazingira bora ya uwekezaji ili kufikisha nchi kwenye uchumi wa kati ifikapo mwaka 2025.Aidha, amesema ajenda ya nchi kwa sasa ni kuongeza thamani kwa rasilimali zote ambazo zipo Tanzania kuanzia mazao ya kilimo, madini na viwanda kwa ujumla wake.Manyanya ameyasema hayo jijini Dar es Salaam katika mkutano ulioandaliwa na Ubalozi wa China kwa kushirikiana na Tanzania kupitia Chuo Kikuu cha Dar es Salaam(UDSM), kwa ajili ya kujadiliana na kuona namna bora zaidi ya kushirikiana katika uwekezaji kwenye nyanja mbalimbali za kiuchumi.Alisema mkutano huo pia umelenga kuweka mikakati ya pamoja ili kujenga uelewa wa pamoja, kuangalia maeneo gani wanaweza kushirikiana na namna nzuri ya kupata faida kwa kuwa Tanzania imejaaliwa kuwa na rasilimali nyingi.“China imekuwa na urafiki wa siku nyingi na Tanzania, tumeshuhudia miradi mingi imewekezwa tangu kipindi cha nyuma ikiwemo reli yetu ya Tazara, viwanda na pia tumeendelea kufanya biashara za aina mbalimbali kati ya Tanzania na China na kwa ujumla China ni kama nchi ya pili kufanya biashara na Tanzania ukilinganisha na India,” alisema.Aidha amesema, Tanzania imekuwa ikifanya biashara nyingi na China lakini pia kuna kampuni nyingi za kichina ambazo zimekuwa zikifanya kazi Tanzania na kuwasaidia baadhi ya watanzania kunufaika kwa ujuzi mbalimbali ambao wamekuwa wakiuleta.Alisema kwa sasa kinachohitajika katika ajenda ya ujenzi wa uchumi wa viwanda ni kuona teknolojia mbalimbali zinawekezwa sambamba na kuelimisha wananchi ili kuwa na ujuzi ambao utawezesha katika ushirikiano wa pamoja.“Mkutano huu utawapa nafasi ya kujua fursa zilizopo na kukuza ushirikiano zaidi, pia tutaangalia uwepo wa viwanda kama njia kuu ya kuondoa umaskini, hayo yote yanaangaliwa kwa pamoja,” amesema.Pia amesema wataendelea kukuza hali ya uelewa mpana wa ujasiriamali kwa kuwa ujasirimali si kukuza tu biashara bali inahusu pia namna gani wanachi wataweza kufanya shughuli zao kwa tija.Balozi wa China nchini, Wang Ke amesema nchi nyingi za Afrika kwa sasa zinatekeleza mkakati wa mchakato wa viwanda kisera, kimiundombinu sambamba na kuboresha mazingira ya kibiashara."
605af423115f4f3a1242799fd315157efcd34729," Agizo hilo lilitolewa na Waziri Mkuu, Kassim Majaliwa jana mjini Dodoma wakati akiahirisha mkutano wa saba wa Bunge la Bajeti 2017/18. Alimwagiza Waziri wa Habari, Utamaduni, Sanaa na Michezo, Dk Harrison Mwakyembe kulivunja.Alisema hawatafumbia macho usimamizi mbovu wa michezo usiojali maslahi ya Taifa. “Serikali imeazimia kuimarisha utendaji kwa vyombo vya michezo nchini ili kila mwenye dhamana awajibike ipasavyo.Haitafumbia macho usimamizi mbovu na utawala wa michezo usiojali maslahi ya Taifa,” alisema. Hatua hiyo inamaanisha kuvunjwa kwa uongozi wa BMT chini ya Mwenyekiti, Dioniz Malinzi, kaka wa Rais wa Shirikisho la Soka nchini (TFF), Jamal Malinzi aliyeko mahabusu akikabiliwa na kesi akidaiwa kutakatisha mamilioni ya fedha.Majaliwa alimwagiza Waziri Mwakyembe kufanya mapitio na tathmini ya uwepo wa BMT kujiridhisha kama inafaa iwepo au ivunjwe. “Namuagiza Waziri wa Michezo kulipitia Baraza la Michezo kujiridhisha na usimamizi wake wa michezo.Naelekeza Baraza la Michezo la Taifa (BMT) livunjwe, shughuli zake zitafanywa na sekretarieti hadi baraza jipya litakapoundwa,” alisema. Alimpongeza Rais John Magufuli kwa kuunga mkono uendelezaji michezo kwa kujenga uwanja wa kisasa wa kimataifa mjini Dodoma kwa msaada wa nchi rafiki ya Morocco.Alilitaka Shirikisho la Soka Tanzania (TFF) kuwaendeleza na kuwatunza wachezaji wa timu ya Vijana chini ya umri wa miaka 17 ‘Serengeti Boys’ waliocheza fainali za vijana Afrika Gabon.Aliipongeza Serengeti Boys kwa kuonesha upinzani mkubwa katika mashindano ya soka ya vijana wa chini ya miaka 17 AFCON akisema kwa upande wake timu hiyo ni washindi. “Binafsi nilifuatilia mechi zote za Serengeti Boys.Nikiri kwamba vijana hao wana vipaji na uzalendo wa hali ya juu kwa nchi yao. Kwangu mimi vijana wale ni washindi bila hata kuwapa taji lolote, kwani kanuni za mashindano ndizo zilizowafanya watolewe,” alisema Majaliwa.Serengeti Boys iliondolewa ikiwa na pointi 4 sawa na Niger lakini ikazidiwa kwa tofauti ya mabao iliyofungwa (1-0) zilipokutana na Niger. “Msisitizo wangu kwa TFF ni kuendelea kuwatunza vijana hao na kusimamia klabu za michezo na kuwekeza kwenye soka la vijana ili tujenge timu imara kwa miaka ijayo,” alisema."
60a41d7436e2647a15c7d57aadaf1d6fb7e37974," RAIS John Magufuli ameagiza kugawanywa kwa Pori la Akiba la Selous na kuundwa kwa hifadhi mpya ya Taifa itakayoitwa Hifadhi yaTaifa ya Nyerere.Pori la Akiba la Selous linalopatikana katika mikoa ya Pwani, Morogoro, Lindi na Ruvuma lina ukubwa wa kilometa za mraba 50,000. Rais alitangaza kuligawa pori hilo na kuunda hifadhi ya Taifa alipohutubia Taifa wakati wa uwekaji wa jiwe la msingi la mradi wa kufua umeme wa maji wa mto Rufiji jana wilayani hapa mkoani Pwani. Mradi huo uko ndani ya pori hilo na utafua megawati 2,115 ndani ya eneo la kilometa 914, sawa na asilimia 2 ya eneo lote la pori hilo kubwa nchini.Rais Magufuli alisema mbali ya kuligawa eneo hilo, sehemu ya ukanda wa chini itatumika kwa uwindaji. Alisema sasa pori hilo lina vitalu vya uwindaji 47, lakini serikali hainufaiki na mapato ya uwindaji.“Pori hili halitupi faida sana, kuna vitalu ambavyo hata utoaji wake sio wa ushindani, angalau kidogo waziri ulibadilisha tozo maana tulikuwa tunapata zero… hii mbuga ikatwe, tuibadilishe kuwa National park, hakuna hunting block. Mbuga hii imeenea Songea, Morogoro, Pwani. Hii ndio message yangu ya leo,” alisema.Rais Magufuli alisema eneo linalopaswa kugawanywa ni la chini na suala hilo ni la muda mrefu “lakini limecheleweshwa.” Aliwaambia viongozi wa Wizara ya Maliasili na Utalii hajasema uwindaji ufutwe, bali pori ligawanywe.Awali katika hotuba yake, Rais Magufuli alihoji kama Watanzania wanafahamu kuwa ndani ya Pori la Selous kuna hoteli za kulala zinazotoza dola za Marekani 3,000 (takriban Sh milioni 6.3) kwa siku.Alimhoji Waziri wa Maliasili na Utalii, Dk Hamis Kigwangalla kama anaijua na amewahi kulala hapo. Waziri Kigwangalla alisema hajawahi kufika, jibu ambalo pia lilitoka kwa naibu wake, Constantine Kanyasu.Akitumia mifano halisi, Rais Magufuli alisema ukiona mahali pana nyuki na ni wakali sana, ujue hapo kuna asali, hivyo kelele nyingi zinazopigwa kuhusu mradi huo wa umeme kufanyika Selous ni kwa sababu kuna wanaonufaika. Aliwataka Watanzania kutokubali kulaliwa tena bali wazinduke sasa. Alisema ukubwa wa Selous ni zaidi ya nchi za Uswisi na Uholanzi zenye kilometa za mraba 41,292 na 41,198 mtawalia.Pia pori hilo linakaribiana kwa ukubwa na Rwanda na Burundi ukichanganya pamoja. Kwa Tanzania, Ruaha ndio hifadhi kubwa ya Taifa ikiwa na kilometa za mraba 20,266 ikifuatiwa na Serengeti kilometa za mraba 14,162 na Burigi 4,702. Kuanzishwa kwa Hifadhi ya Taifa ya Nyerere baada ya kukamilika kwa taratibu za kisheria kutaifanya Tanzania kuwa na hifadhi za Taifa 20.Hivi karibuni, ilianzishwa hifadhi mpya ya Taifa ya Burigi mkoani Geita. Katika hatua nyingine, Rais Magufuli ametaka zijengwe kilometa 60 za barabara ya lami ndani ya mradi huo wa bwawa la Nyerere hadi stesheni ya treni ya Fuga ili kuboresha miundombinu kwa watalii watakaofika kwa ajili ya kutembelea hifadhi hiyo mpya.Aliagiza barabara hiyo ijengwe kwa fedha za dhahabu na fedha zilizokamatwa na kurudishwa nchini kutoka Kenya zinazokaribia Sh milioni 500 na kuagiza Tanroads kusimamia ujenzi wa barabara hiyo. Alisema watajenga barabara hiyo kwa sababu ni fupi kuliko nyingine za eneo hilo na itajengwa kwa hatua ambapo alimwomba mkandarasi wa mradi huo, Arab Contractors ya Misri naye kusaidia ujenzi."
60e112b51e98a607921c2a29cf2e46d57df95921," KAMPUNI ya Ndege Tanzania (ATCL) imezindua tovuti ya kampuni hiyo inayotoa fursa kwa wateja wake kupata huduma kwa urahisi na kutangaza safari zake katika nchi za Zimbabwe na Zambia.Mkurugenzi Mtendaji wa ATCL, Ladislaus Matindi alisema hayo jana jijini Dar es Salaan wakati wa uzinduzi tovuti hiyo ya mauzo ya masoko ya kampuni hiyo. Matindi alisema wameboresha mfumo wa kutoa huduma ili kuwarahisishia wateja ambao wanahitaji huduma za kampuni hiyo kongwe ya ndege ya umma. “Haya ni baadhi ya mambo ambayo tulijipangia katika mpango kazi wetu wa miaka mitano, kuboresha huduma, tunatarajia kuanza safari za Zimbabwe na Zambia mwezi huu na nyingine Machi,” alisema.Alisema kwa kupitia kompyuta au simu ya kiganjani, mtu anaweza kuingia katika tovuti hiyo na kuchagua safari, kukata tiketi ya safari anayoitaka na kufanya malipo. “Sasa tuko nyumbani kwako, ofisini kwako na popote ulipo,” alieleza. Alisema mbali na hatua hiyo, ATCL pia inatarajia kuanza kufanya safari zake kwenda Afrika Kusini, India na China ifikapo mwishoni mwa mwezi ujao. Alisema ATCL imetangaza safari za Bara la Asia katika miji ya Bombay nchini India na China na sasa inaanza kwenda miji ya Lusaka nchini Zambia na Harare, Zimbabwe na Johannesburg, Afrika Kusini.Aidha, alisema ATCL ilikuwa inapambana kuingizwa katika Mfumo wa Malipo wa Shirika la Kimataifa la Usafiri wa Anga (IATA) ambao sasa wamekamilisha hivyo safari za masafa marefu zitaongezeka. “Sasa tiketi zetu zinauzwa duniani kote na kuuzwa na wakala popote ulipo, tulikuwa tumesimamishwa IATA, lakini kwa sasa tumesharudishwa kwenye uanachama,” alisema Matindi.Matindi aliwataka mawakala wa ndege za ATCL kuitumia fursa hiyo vizuri kuitangaza na ATCL iko tayari kuwawezesha. Alisema wanatarajia kuongeza muda wa kufanya kazi kuwa saa 14 kuelekea saa 24 na pia kuwawezesha wateja wake kulipia huduma mtandao wakati wowote kupitia mitandao ya simu na kupitia benki. Mwenyekiti wa Bodi ya Wakurugenzi ya ATCL, Emmanuel Korosso aliwaomba mawakala wa ATCL mbali na kuuza tiketi, waitangaze kampuni kwani asilimia 90 ya tiketi zao ni wao wanaziuza. Korosso alisema kwa kuitangaza, ATCL itapata mafanikio na wao watanufaika."
61023bd78d026327e80ea3a76d8231e54c72ce55," Bodi ya Mikopo ya Wanafunzi wa Elimu ya Juu (HESLB) leo, Jumanne (Juni 4, 2019), imetoa mwongozo wa utoaji wa mikopo kwa mwaka wa masomo 2019/2020.Mbali na mambo mengine, mwongozo huo unamtaka mwombaji kuandaa nyaraka muhimu kama vyeti vya kuzaliwa ambavyo vimethibitishwa na Wakala wa Usajili, Ufilisi na Udhamini (RITA), Wakala wa Usajili wa Matukio ya Kijamii Zanzibar (ZCSRA).Aidha, kwa waombaji mikopo ambao wazazi wao wamefariki dunia watatakiwa kuwa na nakala za vyeti vya vifo ambavyo vimethibitishwa na RITA au ZCSRA.Haya yamesemwa na Mkurugenzi Mtendaji wa Bodi hiyo, Abdul-Razaq Badru katika mkutano na waandishi wa habari huku akisisitiza kuwa mwongozo huo utawasaidia waombaji kuepuka makosa wakati wa kuomba mkopo.“Waombaji wengi hukimbilia kwenye mtandao na kujaza fomu za maombi wakati mwingine bila kusoma mwongozo, kwa mwaka wa masomo 2018/19 waombaji zaidi ya 9,000 kati ya 57,539 waliokuwa na sifa za msingi walikosea kujaza fomu za maombi,” aliongeza.Mwongozo huo unapatikana kwenye tofuti ya bodi hiyo."
6104898c110df931c113d79fe356470934a27d28," MSHAMBULIAJI wa timu ya Taifa ya vijana chini ya umri wa miaka 17, Serengeti Boys, Kelvin John amesema mashindano ya vijana ya AFCON U-17 yalikuwa magumu kwa upande wao.Akizungumza na gazeti hili katika mahojiano maalumu juzi, John alisema mashindano hayo yalikuwa magumu kutokana na wao kutocheza hata michezo ya kirafiki na timu pinzani kutoka ukanda wa Afrika Magharibi na Kaskazini. “Katika mechi zetu za mashindano ya CECAFA pamoja na COSAFA, tulikuwa tulicheza michezo na timu za Afrika Mashariki na Kusini.Lakini hatukuwahi kucheza na timu za ukanda wa Afrika Magharibi wala Kaskazini,’’ alisema John. Akielezea sababu nyingine ya kufanya vibaya kwa timu yao kwenye mashindano hayo, John alisema wapinzani wao walikuwa wakitumia nguvu pamoja na uwezo binafsi tofauti na timu yao iliyokuwa ikicheza mfumo wa mwalimu tu alioelekeza.Mchezaji huyo wa zamani wa timu ya Copco Veteran alisema kwa sasa yuko tayari kufanya kazi na timu yoyote inayohitaji huduma yake. John alisema mchezaji wa zamani wa timu ya Taifa ya Cameroon na klabu ya Barcelona pamoja na Madrid, Samuel Eto’o alimshauri kuongeza bidii pamoja na kumuahidi kumpa ofa ya kuchezea klabu za Ufaransa."
614fd786adf4a1876a5d5b7c43897e7fbce29c06," WAZIRI wa Maji, Profesa Makame Mbarawa amezishangaa mamlaka za maji ambazo zimeshindwa kuwa na miti ya kutosha au kuwa na msitu wa miti wakati zikijua umuhimu wake katika sekta ya maji.Aidha, ametaka kasi iongezeke katika kukamilisha ujenzi wa jengo la wizara hiyo, ili kuweza kumaliza kwa wakati uliopangwa.Profesa Mbarawa ameyasema hayo alipokuwa amewaongoza zaidi ya watumishi 360 wa wizara yake na Mamlaka ya Majisafi na Majitaka Dodoma (DUWASA), kupanda miti zaidi ya 600 katika eneo la ofisi za wizara hiyo zilizopo Mji wa Serikali, Ihumwa jijini Dodoma.Amesema inashangaza kuona mamlaka ambazo zinajua umuhimu wa miti katika sekta ya maji, zimeshindwa kupanda miti au kuhimiza upandaji wa miti.“Nenda Dar es Salaam, DAWASA hawana miti, hata hapa DUWASA hawana miti wakati wanajua umuhimu wake katika sekta ya maji, sasa sisi kama wizara tunataka kuwa mfano wa kuwa na miti mingi na ya kutosha katika eneo letu hili tulilojenga wizara,” amesema.Aidha, alielekeza kutumika kwa teknolojia ya kisasa ya umwagiliaji ili miti yote iliyopandwa iweze kukua, kustawi vyema na kuleta kivuli na hali ya utulivu katika eneo hilo.“Tunao wataalamu wa kutosha na wenye uwezo mkubwa, hivyo nawaagiza kutengeneza teknolojia ya umwagiliaji kwa kupangilia muda maalumu wa mashine walizoziweka kujiwasha na kumwagilia miti na si kusubiri mtu atoke kwake aje kumwagilia miti,” alisema.Kazi ya upandaji miti kwenye kiwanja cha wizara, ilihusisha wataalamu wa misitu kutoka Wakala wa Huduma za Misitu nchini (TFS), ambao wametoa miti 600 kati ya zaidi ya 1,000 iliyotengwa kwa wizara hiyo, ikiwa ni mwendelezo wa kampeni ya kulifanya Jiji la Dodoma kuwa kijani.Awali, Katibu Mkuu wa Wizara ya Maji, Profesa Kitila Mkumbo alisema kuwa wizara hiyo imechimba kisima cha maji, kitakachotumika katika umwagiliaji wa miti na bustani za wizara, hivyo miti itatunzwa na kustawi kama ilivyokusudiwa.“Kwa kuwa TFS wametuambia kutokana na hali ya hewa ya Jiji la Dodoma, wastani wa miti kukua ni asilimia 35, hivyo tukaona tuchimbe kisima ili wastani wa miti kukua upande hadi kufikia zaidi ya asilimia 95,” amesema.Katika hatua nyingine, Profesa Mbalawa alihimiza kasi zaidi katika ujenzi wa jengo la wizara ili likamilike kwa wakati uliopangwa.“Tulipewa mpaka Januari 31, mwaka huu jengo liwe limekamilika, pamoja na kuwa hatua iliyopo si mbaya, lakini kasi inatakiwa kuongezeka kwa sababu muda si rafiki kwani zimebaki siku chache,” amesema.Hivi Karibuni, Waziri Mkuu, Kassimu Majaliwa alipofanya ziara ya kuangalia maendeleo ya ujenzi wa wizara 24 na kuagiza ujenzi ufanyike usiku na mchana. Aliagiza kuwa ifikapo Februari 1, mwaka huu mawaziri, naibu mawaziri na makatibu wakuu ni lazima wawe wamehamia Ihumwa."
617137f0bd56b49da4ed41bc8caf9ac0eae9eedc," KATIBU Mkuu wa Wizara ya Mifugo na Uvuvi anayeshughulika na mifugo, Profesa Elisante Ole Gabriel, amesema wizara yake inaangalia namna bora ya kudhibiti sumukuvu isiathiri mifugo, kwa sababu mazao inayoyaathiri ndiyo yanayotumika kama malighafi ya kutengenezea chakula cha mifugo.Aliyasema hayo baada ya kumalizika kwa mkutano wa Kamati ya Usimamizi wa Mradi wa Kudhibiti sumukuvu Tanzania (TANPAC) pamoja na wadau mbalimbali, uliolenga kujadili utekelezaji wa mradi huo. “Kuna kila sababu ya wizara kuangalia suala la sumukuvu kwa ukaribu kwani nafaka zinazotumika kama sehemu ya malighafi za kutengeneza vyakula vya mifugo,” alisema.Pia, aliwataka Watanzania kutambua kuwa kuna uhusiano mkubwa kati ya afya ya wanyama na binadamu. Alisema wizara itasimamia kwa karibu kutokana na ukweli kwamba mradi wa kudhibiti sumu-kuvu ni mkombozi kwa afya ya binadamu na mifugo kwani jamii itakuwa na uelewa wa namna ya kukabiliana na ugonjwa huo kwani pindi wanyama wanapokula nafaka zenye sumu kuvu huathirika na sumu hiyo.Profesa Ole Gabriel alisema asilimia 60 ya magonjwa wanayougua binadamu yanatokana na wanyama. “Hivyo tunapotibu mifugo kwa vyovyote vile inakuwa ni msaada mkubwa katika afya ya mwanadamu, na sisi tunaamini kuwa tutaendelea kuboresha afya ya mifugo,” alifafanua. Alimshukuru Rais John Magufuli kwa namna anavyoweka msukumo katika tiba ya mifugo na sasa suala hilo la kushughulika na sumu kuvu ni mradi ambao ni mkombozi kwa afya ya wanyama na binadamu.Hata hivyo, alisema afya ya wanyama ikiwa bora mazao ya mifugo katika masoko ya ndani na nje ya nchi yatazidi kuwa mazuri pamoja na afya za binadamu kuwa imara. Naibu Katibu Mkuu, Wizara ya Biashara na Viwanda Zanzibar, Ally Halis Juma alisema kwa upande wa Zanzibar hakujaripotiwa tatizo hilo, lakini mradi huo unatekelezwa kwa ajili ya kutoa elimu kwa wananchi juu ya jinsi ya kukabiliana nao.Mratibu wa mradi huo, Clepn Josephat, alisema mradi ulianzishwa Machi mwaka huu na unatekelezwa kwa kipindi cha miaka mitano, lengo ni kukabiliana na sumukuvu nchini. Alisema mradi huo wa Sh milioni 33 unatekelezwa katika wilaya 18 Tanzania Bara ambazo zipo kwenye hatari ya kupata janga la sumu kuvu.“Miundombinu hiyo itasaidia kufanya shughuli zote za kilimo, kituo kikubwa cha nafaka, maghala 14 yatajengwa kila moja likiwa na uwezo wa kuhifadhi tani 2,000 huku akisema mazao yanatakiwa kukaushwa vizuri pamoja na kuchambuliwa kwa ajili ya kuhifadhiwa mahali salama,” alisema.Alisema tayari wamekwishapata timu wataalamu ya kuratibu mradi, nyaraka kwa ajili ya kusaidia utekelezaji wa mradi zimeshaandaliwa, wataalamu elekezi kwa ajili ya ubunifu wa miundombinu mikubwa ambayo hadi sasa ipo katika hatua mbalimbali za manunuzi ikiwa ni hatua ya awali."
617227c2d4b80a8f4c20b82535aac34dfadcfa17," MWENYEKITI wa Shirikisho la ﬁlamu la Rwanda, Kwezi John amesema anatamani kuona siku moja sekta ya ﬁ lamu Afrika Mashariki ikiwa chini ya chombo kimoja kinachosimamia na kuratibu sekta hiyo kwa ukanda wa Afrika Mashariki.Kwezi alisema hayo wakati wa Maonesho ya bidhaa za sanaa na utamaduni katika Tamasha la Jumuiya ya Afrika Mashariki Utamaduni Festival (Jamafest) linaloendelea jijini Dar es Salaam.Alisema ndoto yake na shauku ni kuona sekta ya filamu Afrika Mashariki kuanzia waongoza filamu, waandishi wa miswada, wapiga picha na hata waigizaji wanakuwa chini ya chombo kimoja kinachosimamia masilahi ya tasnia hiyo. “Natamani kuona tasnia ya filamu Afrika Mashariki inakuwa na chombo kimoja kinachosimamia ustawi wake tofauti na ilivyo sasa ambapo kila nchi ina shirikisho lake” Aliongeza kuwa kuwepo kwa ushirikiano ulio rasmi kutaongeza nguvu katika kazi za sanaa ya filamu Afrika Mashariki na pengine kusaidia kukuza tasnia.Alisema kwa sasa ushirikiano uliopo ni baina ya wasanii na watengeneza filamu mmoja mmoja lakini haiko rasmi kwa sababu hakuna mikataba yoy ote ya kisheria inayotambulika kiserikali.Aidha alisema anafurahi kuona Sekta ya filamu Tanzania ina chombo kinachotambulika na Serikali kusimamia tasnia hiyo na kuhakikisha inakwenda vizuri.Alisema hiyo ni tofauti na Rwanda ambako Shirikisho lao ni la binafsi ingawa wanapata ushirikiano mzuri kutoka Serikalini. Alisema zipo faida nyingi za kuwa na chombo cha aina hiyo lakini kikubwa na kupata usimamizi mzuri utaratibu wa kazi pamoja haki za wasanii.“Tunaona wenzetu wa Tanzania wamepata bahati ya kuwa na Bodi ya Filamu ambayo inatambulika na Serikali kama chombo kinachowasimamia ukilinganisha na Rwanda ambako bado hatuna chombo kinachotambulika na Serikali,” Alisema Kwezi.Naye Afisa Maendeleo ya Filamu kutoka Bodi ya Filamu Tanzania, Benson Mkenda alipoulizwa kuhusu wazo hilo la Kwezi alisema kwa sasa walichofanya ni kuwasiliana na Shirikisho la Filamu Tanzania ili waweze kuona watashirikiana kwa namna ipi.Aliongeza kwamba kwa sasa hawawezi kuzungumzia ushirikiano rasmi unaotambulika kiserikali kwa sababu hakuna chombo cha kiserikali kinachosimamia sekta ya filamu kwa upande wa Rwanda. Tamasha hilo linalofanyika kwa muda wa siku 8 linatarajiwa kumalizika Septemba 28."
618ceb1dd4ea60b89c8c921896c37f3dcf45714f," Ushirikiano huo, ambao ulianza mwaka 2006, utaendelea hadi mwishoni mwa msimu wa mwaka 2023/2024.Huu ni mkataba mkubwa na wa muda mrefu zaidi wa udhamini wa jezi katika Ligi Kuu kuwahi kusainiwa kati ya klabu hiyo na kampuni ya Emirates. Akizungumza kuhusu mkataba huo ambao umeongezwa katika vifaa vya mazoezi, mtendaji mkuu wa Arsenal Ivan Gazidis alisema:""Huu mkataba wa hiari una lengo la kuimarisha uhusiano wetu...Emirates kwa mara nyingine tena ina lengo la kushirikiana na Arsenal kuhakikisha tunafanya vizuri na tunaendelea kushindana kusaka mataji na kuleta mafanikio zaidi katika klabu.”Emirates itaendelea kuwa mshirika wa Arsenal katika suala zima la usafiri wakati wa ziara za baada ya ligi. Uwanja waoutaendelea kujulikana kama Uwanja wa Emirates hadi mwaka 2028, ikiwa ni sehemu ya kuongeza mkataba huo wa mwaka 2012.Rais wa Emirates Sir Tim Clark alingeza: ""Arsenal ina ushawishi mkubwa duniani kote, pamoja na vivutio vingine kama klabu, na kufanya kuwa mshirika wa Emirates, ambapo thamani yake inaakisi nembo yetu.”"
618d36b105582d3ceb1bf8b194f99d9bd3bb2e02," MWENYEKITI wa Chama cha Soka Zanzibar ZFA Wilaya ya Mjini, Hassan Haji Hamza amesema kuwa suala la kumpata rais wa ZFA Taifa linahitaji umakini mkubwa hasa katika kipindi hiki ambacho Zanzibar bado haijawa sawa kisoka.Mwenyekiti huyo amedai kuwa, tangu alipoondolewa Fereji Zanzibar haijawa sawa kisoka.Amesema kuwa huo ni ukweli ambao hauhitaji kufichika na ili kumpata rais lazima wawe makini juu ya uteuzi wao.“Mie niseme tu bado tunaumiza kichwa kumtafuta rais wa ZFA ambae ataweza kufaa na hili tunahitaji umakini kweli kweli,” amesema.Amesema bado wana jeraha kubwa tangu kuondoka kwa Fereji ambae alidai kuwa aliondoka pasipo na matakwa yake.“Nisifiche kitu tangu tumpore Fereji nafasi hii ya urais bado Zanzibar kimpira inasuasua tusifichane ukweli usemwe,” amesema Haji.Amesema kuwa katika kipindi hiki ambacho Zanzibar inatoka kwenye majaribu makubwa kisoka wanahitaji kumpata rais anayefaa na si wa kuongeza mizengwe.“Tumtafute Rais atakayetufariji angalau atuondoe hapa tulipo si semi ni nani lakini kubwa ninaloshauri ni hilo,” amesema.Uchaguzi Mkuu wa ZFA Taifa umepangwa kufanyika mwishoni mwa mwezi huu na hakuna taarifa yoyote iliyotumwa juu ya harakati za uchaguzi huo.Wakati wadau wakisubiri uchaguzi huo hadi sasa ZFA Taifa inaongozwa na kamati ya Maridhiano ambayo ipo chini ya Mwenyekiti wake Mwalimu Ali Malimu."
61b4d23253eecd6cf2fe1a8ffd335d2e5f937810," UELEWA mdogo katika masuala ya kodi umetajwa kuchangia kwa kiasi kikubwa wafanyabiashara wengi kuona ulipaji kodi ni mzigo.Akizungumza wakati wa semina iliyoandaliwa na Benki ya NBC kwa kushirikiana na Mamlaka ya Mapato Tanzania (TRA) mjini Arusha, Ofisa Elimu Mkuu wa TRA, Rose Mahendeka alisema wafanyabiashara na wananchi wanapaswa kufahamu kuwa kodi ndio chanzo kikuu cha mapato ya serikali.“Ni vema jamii ifahamu kuwa bila kodi huduma za kijamii haziwezi kupatikana, malipo ya mishahara, huduma za hospitali, barabara na madaraja, zinachangiwa kwa kiasi kikubwa na kodi kutoka kwa wananchi wake”, alisema.Pamoja na hayo ofisa elimu huyo alisema licha ya serikali kutumia misaada na mikopo kwa shughuli za kimaende- leo, lakini ingependa kutumia kodi kuondoka na mzigo wa riba zinazotokana na mikopo na pia kuepuka kuomba na kutegemea misaada.“Ni vyema wananchi wakaelewa kuwa suala la kulipa kodi sio la hiari, kodi ni tozo la lazima, kila mwananchi anapaswa kuichangia Serikali kwa kipato alichonacho”, alisema.Awali akizungumza katika semina hiyo, Mkurugenzi wa Biashara wa NBC, Elvis Ndunguru alisema lengo la semina hiyo ni kujaribu kuondoa tofauti iliyopo kati ya wafanyabiashara na mamlaka hiyo ambayo sehemu kubwa inachangiwa na uelewa mdogo kwa baadhi ya wafanyabiashara.“Ni matumaini yetu kuwa semina hii itasaidia kuwafanya wafanyabiashara na TRA kuwa marafiki na pia kusaidia wafanyabiashara kufahamu haki zao na aina mbalimbali za kodi kutakakopelekea ulipaji wa kodi kwa hiari kwa maendeleo ya nchi yetu”, alisema Bwana Ndunguru.Aliongeza kuwa wao ni wakala wanakusanya maduhuli ya serikali hivyo akasema wafanyabiashara na wananchi wanaweza kwenda katika benki hiyo kulipa maduhukli na kodi mbalimbali za serikali.Mmoja wa wafanyabiashara waliohudhuria semina hiyo, Rowland Phares alisema changamoto kubwa waipatayo ni uelewa mdogo juu ya taratibu, sheria na kanuni za TRA.Alishauri TRA kwa kushirikiana na wadau wake kama vile NBC kuandaa semina hizo mara kwa mara bila kuchoka kwa wanyabiashara wadogo wa kati na wakubwa waelewe"
61d337198d7bc3441d0a5ca14d17c32a2eb922a3," KOCHA wa mabingwa wa Ligi Kuu ya Burundi, Aigle Noir Joslin Bipfubusa amesema analifananisha Soka la Tanzania kama Ligi Kuu ya England kwa kuwa wanacheza mpira wa kasi na kushambulia wote.Bipfubusa alisema kama kocha anapenda soka la mfumo huo na ni sababu iliyowafanya mabingwa hao kuja kuweka kambi nchini na kupata michezo ya kirafiki na timu zinazoshiriki Ligi Kuu Bara kujiandaa na msimu wao ujao.“Unajua katika ukanda wa nchi za Afrika Mashariki ligi ya Tanzania kwangu naiona ni bora kama ligi ya England ukiangalia kila timu unayoangalia ikicheza wanatumia kasi ya juu na kushambulia kwa wakati wote ndiyo maana katika kipindi hiki cha maandalizi tulikuja kuweka kambi hapa (Tanzania) kujiandaa na msimu ujao kwa kuwa kama kocha napenda mfumo kama huu,” alisema Bipfubusa.Alisema kambi hiyo inatarajiwa kufikia ukomo mwishoni mwa mwezi huu na kurudi kwao kujiandaa na michezo ya kimataifa na ligi kuhakikisha wanafanya vyema na kutetea taji lao la ubingwa.Hadi sasa kikosi hicho kimecheza mechi mbili za kirafiki zote wamepoteza dhidi ya Kagera Sugar wakilala kwa mabao 3-1, na kupoteza na Namungo kwa mabao 3-0 michezo yote ilipigwa kwenye Uwanja wa Azam Complex. Alisema michezo iliyobaki ni miwili dhidi ya Mtibwa Sugar na Yanga baada ya michezo hiyo wachezaji wake wakiwemo wageni waliosajiliwa kwa ajili ya msimu ujao watakuwa wamepata muunganiko na waliokuwepo."
61f0326e3ed61b418db3656ec18884cafa1e705d," WAKATI kikosi cha timu ya Soka ya Tanzania Bara ‘Kilimanjaro Stars’ kikitarajiwa kuondoka leo kwenda Uganda tayari kwa michuano ya kombe la Chalenji, Kocha mkuu wa timu hiyo Juma Mgunda ameweka wazi benchi la ufundi atakaloliongoza kwenye michuano hiyo inayoanza mwishoni mwa wiki hii.Mgunda aliwaambia waandishi wa habari Dar es Salaam jana kuwa kwenye michuano hiyo inayoandaliwa na Baraza la vyama vya Soka Afrika Mashariki na kati (Cecafa ) katika benchi hilo la ufundi atasaidiana na makocha Selemani Matola ,Zuberi Katwila na daktari Emily Urasa.Alisema kwenye michuano ya msimu huu wamepania kurejesha mwaka yao ya mwaka 2010.Alisema kwa ujumla hadi sasa kikosi hicho kinaendelea vizuri na kwamba baada ya mazoezi yaliyotarajiwa kufanyika jana jioni kwenye Uwanja wa JMK Park watafanya mchujo na kutaja kikosi kamili watakachosafiri nacho kwenda Uganda.Kwa upande wake, mwakilishi wa wachezaji, Aishi Manula alisema kwa niaba ya wachezaji wenzake wanatambua majukumu ya kufanya kulipigania taifa na kuonesha uwezo walionao kwa lengo la kwenda kupambana kurejesha heshima ya nchi kwa kurudi na kombe hilo.“Maandalizi yetu yanaenda vizuri na kwenye mazoezi yetu wachezaji wote tunaonesha kunakitu tunataka kikubwa kurejesha heshima ya Tanzania Bara kama miaka iliyopita,” alisema Manula.Kwa upande wake, daktari Urasa ameweka wazi wachezaji wanaosumbuliwa na majeraha na hawatakuwa sehemu ya kikosi hicho ambao ni Salum Abubakari, Shaban Chilunda, I ddi Seleman na Frank Domayo. Katika michuano hiyo Kilimanjaro iliyopangwa kundi C itaanza kwa kuwakabili ndugu zao Zanzibar Heroes."
624320fff44f833c1c8296fb299ab6825c2c5b42,"['Mkufunzi wa zamani wa Tottenham Mauricio Pochettino, ambaye amehusishwa na tetesi za kujiunga na Manchester United na Arsenal, atalazimika kulipa faini ya £12.5m akikubali kuajiriwa katika ligi ya Premia msimu huu. (Sunday Express)', 'Pochettino ameshauriwa kutokimbilia kazi ya usimamizi katika klabu ya Arsenal na marafiki zake ambao wanaamini anaweza kupata kazi nzuri zaidi. (Sunday Telegraph)', 'Watford imeitisha mkutano siku ya Jumapili ambao unadaiwa ajenda yake itakuwa kumfuta kazi Quique Sanchez Flores kwa mara ya pili. (The Athletic - subscription required)', 'Arsenal huenda ikasubiri hadi msimu ujao kumsajili mkufunzi Brendan Rodgers, lakini kocha huyo wa Leicester anachukulia nafasi ya Gunners kama kazi ya ndoto yake. (Star on Sunday)', 'Naibu mkufunzi wa  Manchester City, Mikel Arteta ni mtu ambaye Arsenal inamtaka kuchukua nafasi ya Unai Emery. (Sunday Mirror)', 'West Ham inamfuatilia mkufunzi wamuda wa Arsenal, Freddie Ljungberg kama mrithi anayepigiwa upatu kuchukua nafasi ya Manuel Pellegrini. (Star on Sunday)', 'Jose Mourinho alipewa ofa ya £12m na Real Madrid kutochukua kazi nyingine  ya ukufunzi ili asubiri Zinedine Zidane afutwe kazi kabla ya kujiunga na Tottenham. (Sun on Sunday)', 'Everton inamtaka kocha wa Bournemouth, Eddie Howe, ambaye ni shabiki wa zamani wa klabu hiyo zama za ujana wake, kumrithi meneja Marco Silva anayekabiliwa na wakati hatari ya kufutwa katika klabu hiyo. (Sunday Mirror)', 'Real Madrid inapanga kuweka dau la £70m kumnunua mshambuliaji wa Arsenal na Gabon  Pierre-Emerick Aubameyang, 30, huku  kiungo wa kati wa Colombia James Rodriguez, 28, iikijumuishwa katika mpango huo. (Eldesmarque, via Star)', 'Chelsea inamfuatilia kwa karibu mchezaji Zaha na winga wa Borussia Dortmund na England Jadon Sancho, 19, inapojiandaa kuimarisha safy yake ya mashambulilizi. (Sunday Express)', 'Mshambuliaji wa Uhispania wa miaka 31-Diego Costa, ambaye alijiunga na Atletico Madrid kutoka Chelsea mwaka 2018, anatarajiwa kujiunhga na Flamengo kwa mkataba wa £25m. (Mundo Deportivo - in Spanish)', ""Liverpool na Tottenham wako tayari kumenyana katika kinyang'anyiro cha usajili wa mchezaji wa safu ya kati ya Lyon na Holland, Memphis Depay, 25. (Sunday Express)"", 'Paris St-Germain bado haijampatia mkataba mpya mshambuliaji wa Ufaransa Kylian Mbappe, 20. (Le10Sport - in French)', 'Manchester City inamnyatia beki wa Leicester na Uturuki, Caglar Soyuncu, 23. (Sunday Times - subscription required)', 'Kipa wa England, Jordan Pickford, 25, anasisitiza kuw awachezaji wa Everton wanamuunga mkono mkufunzi wao Marco Silva na kwamba hawako tayari kumuona akifutwa kazi. (Observer)', 'Mshambuliaji wa zamani wa Manchester United na West Ham, Javier Hernandez yuko tayari kuhamia MLS. Mchezaji huyo wa kimataifa wa Mexico wa miaka 31, alijiunga na Sevilla mwezi Septemba. (LA Times)', 'Aston Villa wako tayari kumuuza mshambuliaji wa Ivory Coast, Jonathan Kodjia, 30, mwezi Januari. (Football Insider)', 'Mkufunzi wa Crystal Palace  Roy Hodgson anasubiri kufunguliwa tena kwa dirisha la uhamisho wa wachezaji kumnunua mshambuliaji Wilfried Zaha, 27. (London Evening Standard)', 'Aliyekuwa kipenzi cha Arsenal Patrick Vieira amepuzilia mbali mpango wa kuondoka Nice- ingawa amekuwa akihusishwa na taarifa za kuchukua nafasi ya Emery. (Mirror)', 'Juventus wanapenda kumsajili beki wa kushoto wa Chelsea Emerson Palmieri, 25. (Calciomercato - in Italian)', 'Masuala ya winga wa Borussia Dortmund, Jadon Sancho yameshapatiwa ufumbuzi na mchezaji huyo hatarajiwi kuondoka mwezi Januari, asisitiza Mkurugenzi wa michezo Michael Zorc. (Goal.com)', 'Real Madrid inafikiria kutoa ya ofa ya kiungo James Rodriguez, 28, kwa Arsenal kubadilishana na mshambuliaji raia wa Gabon Pierre-Emerick Aubameyang, 30. (El Desmarque via Calciomercato)', 'Inter Milan ina mpango wa kumsajili mshambuliaji Olivier Giroud,33, mwezi Januari. (Tuttosport, via Calciomercato - in Italian)', 'Manchester City wako kwenye mazungumzo na wakala wa kiungo wa River Plate Nicolas De La Cruz, 22. (Ole, via Sport Witness)', 'Mshambuliaji wa Barcelona Luis Suarez, 32, amemsifu mshambuliaji wa Chelsea Tammy Abraham, akisema kuwa mchezaji huyo mwenye miaka 22 anaweza kuwa mwafaka kuwa mbadala wake Nou Camp. (One Football - in Spanish)', 'Kocha wa Tottenham, Jose Mourinho amesema Ryan Sessegnon anaweza kuwa kama beki wa kushoto wa zamani Ashley Cole, lakini anasema mchezaji huyo mwenye miaka 19, hawezi kucheza kama beki. (London Evening Standard)']"
6263d9a1596e632b0e35af422c6c7b7c19319d34," RAIS wa Zanzibar, Dk Ali Mohamed Shein amewasihi wafanyabiashara nchini kuwa waadilifu katika kuwafanyia wananchi wanunuzi tahafi fu za bei za bidhaa na kutoa huduma nyingine katika kipindi cha mwezi mtukufu wa ramadhani.Dk Shein amesema hayo katika risala maalumu kwa wananchi kwa ajili ya kuukaribisha mwezi mtukufu wa Ramadhani kwa vyombo vya habari.Amewataka wafanyabiashara kukumbuka kwamba kwa kufanya hivyo kamwe hawatoingia katika hasara isipokuwa watapata zaidi fadhila nyingi za mfungo huo ambao ni mwezi wa baraka na kujitakasa kwa mola wao.Aidha aliwataka wafanyabiashara pia kuzingatia ubora wa bidhaa wanazowauzia watu mbali mbali zikiwa bado zipo katika matumizi sahihi ya usalama wa afya za wananchi.‘’Mwezi wa Ramadhani umetajwa katika kitabu kitakatifu cha Kurani kuwa ni mwezi bora kwa hivyo wafanyabiashara wanatakiwa kuzingatia na kuuza bidhaa zao kwa dhamira ya kufanya wema na sio kwa malengo ya kupata faida kupita kiasi,’’ alisema.Kwa upande wa wakulima, aliwataka kuendelea na utaratibu wa kuvuna na kuuza mazao yao sokoni yakiwa yamefikia wakati muafaka na sio kuvuna yakiwa machanga.Alisema tabia ya wakulima kuvuna mazao machanga kabla ya wakati wake imeanza kujitokeza hivi karibuni ambayo ni kinyume na maadili ya wakulima. Aidha alizitaka taasisi za serikali zinazotoa huduma kwa jamii ikiwemo Mamlaka ya Maji safi na Salama (ZAWA) kuwapatia huduma ya maji safi na salama kwa wananchi kwa kutumia gari katika sehemu zao za makazi ili kupunguza tatizo la maji.Mapema Dk Shein aliwataka watu ambao hawatatekeleza ibada ya funga kwa sababu mbali mbali kamwe wasifanye vitendo vya ‘’bughudha’’ kwa watu wengine ambavyo vitasababisha karaha na maudhi, ikiwemo kula wakati wa mchana au kuvuta sigara katika sehemu za hadharani.‘’Huu ni mwezi ambao umepewa daraja kubwa la utukufu na Mwenyezi Mungu na ndani yake yapo mambo mengi ikiwemo kulipwa fadhila nyingi katika kufanya ibada kwa hivyo watu ambao hawatatekeleza ibada hiyo wanatakiwa kuwaheshimu watu wengine,’’ alisema.Waislamu nchini wanatarajiwa kuanza ibada ya mfungo wa mwezi mtukufu wa Ramadhani kutegemea na kuonekana kwa mwezi kuanzia Jumatatu au Jumanne."
6290717e64a93dca3056942ef52034b12e2e0891," VINARA wa Ligi Kuu soka Tanzania Bara Yanga hatimaye rekodi yao ya kutopoteza mchezo wowote imevunjwa rasmi na Stand United baada ya kufungwa bao 1-0 kwenye uwanja wa CCM, Kambarage Shinyanga. Bao la Stand United lilifungwa dakika ya 88 na nahodha wao, Jacob Massawe baada ya kupata krosi nzuri kutoka kwa Mwinyi Elias.Kutokana na kupoteza huko, Yanga bado inaendelea kubaki kileleni ikiwa na pointi zake 53 ikifuatiwa na Azam FC iliyoko nafasi ya pili kwa pointi 41 na KMC nafasi ya tatu ikiwa na pointi 34.Yanga ilimiliki mpira hasa kipindi cha kwanza cha mchezo huo na kutengeneza nafasi nyingi, huku Amis Tambwe, Ibrahim Ajibu na Feisal Salum wakishindwa kuzitumia nafazi hizo.Stand United walionekana zaidi wakilinda na kushambulia mara chache na hata kutengeneza nafasi na kushindwa kuzitumia. Hadi kipindi cha kwanza kinamalizika timu hizo zilishindwa kufungana na kutoka sare ya 0-0.Kipindi cha pili Kocha wa Yanga, Mwinyi Zahera alifanya mabadiliko kwa kuwatoa Haruna Moshi na Mrisho Ngassa katika dakika ya 45 na 64 bila mafanikio yoyote.Aidha, mabadiliko ya Stand United ya kuwatoa Idatus Peter na Morris Mahela dakika ya 51 na 78 yalisaidia kikosi hicho kilionekana kucheza kwa kushambulia langoni kwa Yanga mara nyingi na hatimaye kupata bao hilo.Hadi mpira unaisha kwa dakika 90 Stand United ilidumu na bao hilo la ushindi na kuwaacha Yanga mdomo wazi kwa kutokuamini kilichowatokea kutokana na rekodi zao za kutopoteza mchezo wowote.Stand United imelipa kisasi baada ya kufungwa 4-3 katika mchezo uliofanyika kwenye Uwanja wa Taifa Jijini Dar es Salaam katika duru la kwanza la msimu huu wa ligi.Michezo mingine itakayochezwa leo ni JKT Tanzania ikiwakaribisha Mbao FC, Kagera dhidi ya Biashara, Alliance dhidi ya Mbeya City na Coastal Union dhidi ya African Lyon."
62e30da20c6583c451115b772c017f0ad8837eb4,"['Mkufunzi wa Manchester United  Ole Gunnar Solskjaer anasema kwamba kikosi chake chenye wachezaji wa umri mdogo kinaimarika kila uchao  ikilinganishwa na vile walivyoanza msimu. ', 'United imeshinda mara moja katika mechi zake tano za ligi ya Uingereza na ilihitaji penalti kuishinda klabu ya daraja la kwanza ya Rochdale katika michuano ya Carabao  siku ya Jumatano. ', ""''Sijasema kwamba itakuwa rahisi msimu huu'' , alisema mkufunzi huyo wa Man United. "", ""''Kutakuwa na changamoto. Tunaposhindwa mechi lazima tujiamini  na kile tunachofanya''. "", 'Kikosi hicho cha Solkjaer ambacho kilishindwa 2-0 na West Ham wikendi iliopita , kitachuana na Arsenal katika uwanja wa Old Trafford  siku ya Jumatatu usiku. ', ""''Utamaduni upo, hatuna tatizo na jinsi wachezaji wanachukulia kila mechi, na viwango'' , aliongezea. "", ""''Unaweza kuona dhidi ya Astana na Rochdale, wanataka kucheza vizuri  na mara nyengine wanaharakisha mashambulizi yao''."", 'Siku ya Jumanne, klabu hiyo ilitangaza mapato yaliovunja rekodi  ya £627m. ', 'Baada ya kuifunga Chelsea magoli manne sufuri chini ya usimamizi wa Solskjaer klabu hiyo sasa ipo nafasi ya nane katika ligi na inawafuata viongozi Liverpool kwa pointi 10 baada ya mechi sita.', ""''Mechi yoyote katika ligi ya Premia inaweza tukashinda na pia tunaweza kupoteza'', alisema Solskjaer. "", ""Mara nyengine unasimama uwanjani ukiwa na furaha kwa kushinda mechi , mara nyengine umekasirika kwa kuwa umepoteza. Lazima tuonyesha picha nzuri''. "", ""''Unaweza kuona jinsi tulivyoimarika katika safu ya ulinzi hapo ndipo tunapowekeza huku Aaron Bissaka na Harry Maguire wakiweka ulinzi wa kutosha. Hatufungwi magoli mengi''."", ""''Tukisonga mbele, hiyo ndio safu iliokumbwa na majeraha chungu nzima. Paul Pogba, Anthony Martial, Marcus Rashford - tumekuwa na bahati mbaya. Haisaidii unapopoteza wachezaji - vijana hawa wanahitaji kupata mfumo wa kucheza''."", 'Solskjaer  aliwashukuru mashabiki, ambao kikosi chao kilimaliza katika nafasi tatu za kwanza katika ligi ya Premia mara moja katika kipindi cha misimu sita iliopita na kutoa wito kwa mashabiki kuendelea kuisaidia timu hiyo ', 'Kijana  Mason Greenwood alifunga kwa mara pili akiichezea United dhidi ya Rochdale  katikati ya wiki kufuatia kukosekana kwa mshambuliaji Marcus Rashford  na Martial.', 'Solskjaer alisema kwamba hawatawashiriikisha wachezaji wawili waliojeruhiwa  dhidi ya Arsenal  huku Paul Pogba akiwa katika mbio za kuwa tayari  Jumatatu kufuatia jeraha la kifundo cha mguu.', 'Licha ya ukosefu, Solskjaer ana wasiwasi kumchezesha Green wood , 17 katika safu ya mashambulizi. ', ""''Amethibitisha kwamba unapompata katika eneo hatari  ni hatari sana'' , alisema Solskjaer. "", ""''Kitu kilichonifurahisha kumuhusu ni kwamba hawezi kuharibu nafasi  za kufunga, hivyobasi sina wasiwasi kumuhusu hata kidogo. Hatahivyo tumemzuia hatuwezi kumrusha katika safu ya mbele kila mara licha ya kwamba amethibitisha kwamba yuko tayari kila mara kucheza mbele''."", 'Wakati huohuo Luke Shaw amerudi katika mazoezi alisema  Solskjaer na atarudi kabla ya likizo ya kimataifa mnamo mwezi Oktoba.']"
62fa2d435fe7c8fd8c397d9203b0efed7702eea9," MWANAMUME aliyekuwa akikabiliwa na mashitaka ya kuua watoto wake watano nchini hapa, Tim Jones amehukumiwa kunyongwa. Mahakama imemhukumu kunyongwa mpaka kufa huku ikitupilia mbali ombi la mkewe, mama wa watoto hao la kutaka asamehewe.Mama huyo, Amber Kyzer alidai anaomba mumewe asinyongwe kwa niaba ya watoto wake. Awali, Kyzer aliiambia mahakama baba huyo mwenye umri wa miaka 37 hakuonesha huruma kwa watoto ingawa alidai watoto walimpenda. “Watoto walimpenda; endapo nitaongea kwa niaba yao, basi kitu pekee nitakachosema kutoka kwao ni kumwombea msamaha,” alidai.Jones alikiri alimfanyisha mazoezi magumu mtoto wake mkubwa akadondoka na kufa. Baada ya hapo aliwanyonga wanne waliosalia mmoja baada ya mmoja, na kupakia miili yao kwenye gari. Aliendesha gari kwa siku tisa. Alisema aliitupa miili ya watoto hao kwenye matangi ya taka kwenye jimbo la Alabama. Inaelezwa kuwa watoto hao walikuwa na umri wa kati ya miaka minane na mwaka mmoja.Hukumu ya kunyongwa hadi kufa ilitolewa baada ya waendesha mashitaka kudai hukumu ya kifungo cha maisha jela itakuwa ni sawa na kumpeleka Timmy chumbani kwake. Inaelezwa kwamba Jimbo la South Carolina halijanyonga mfungwa tangu mwaka 2011. Baba huyo alitiwa hatiani kwa mauaji ya watoto wa mwaka mpaka miaka minane mwaka 2014.Pamoja na mama wa watoto, Amber kuomba mahakama isimhukumu kifo, wazee wa baraza walitakiwa kufikia uamuzi wa pamoja. Wazee hao wa baraza, saba wakiwa wanaume na wanawake watano, baada ya saa mbili za majadiliano, walikubaliana ahukumiwe kunyongwa. Wangetofau- tiana Jones angehukumiwa kifungo cha maisha jela. Waendesha mashi- taka waliwataka wazee wa baraza kukumbuka ni kwa namna gani mwanaume huyo aliwaua watoto wake hao."
633d378a5ddbb5f2b7cc63788a66ba8cd43591ab,"['Arsenal inatarajiwa kushindana na Everton katika kumsaini kiungo wa kati wa Real Madrid na Colombia James Rodriguez, 28. (AS, via Mail)', 'Tottenham inakaribia kumsaini mashambuliaji wa Uholanzi na klabu ya PSV Eindhoven Steven Bergwijn, 22. (Mirror)', 'Barcelona imetoa kitita cha £67m kumsaini mshambuliaji wa Monaco  Wissam Ben Yedder. Mchezaji huyo wa kimataifa wa Ufaransa , 29, atajaza pengo lililowachwa na mshambuliaji Luis Suarez kupitia jeraha. (Foot Mercato)', 'Tottenham imeanzisha mazungumzo na AC Milan kuhusu mshambuliaji wa Poland Krzysztof Piatek, 24. (Sky Italia, via Mail)', 'Hatahivyo, Chelsea imedaiwa kupatiwa Piatek. (Star)', 'Uwezekano wa raia wa Saudia kuinunua Newcastle United itamfanya mmiliki mpya kumrudisha mkufunzi Rafael Benitez, ambaye ndie kocha wa klabu ya China ya Dalian Yifang. (Sun) ', 'Manchester United imeongeza ombi lao la kutaka kumsaini kiungo wa kati wa Sporting Lisbon  Bruno Fernandes  kwa dau la awali la £46.4m lakini klabu hiyo ya Portugal inatarajia ofa bora zaidi kutoka kwa klabu nyengine ili kumuuza mchezaji huyo wa Portugal. (Times - subscription required)', 'Tottenham italazimika kulipa fidia ya £10m iwapo mkufunzi wa zamani  Mauricio Pochettino ataichukua timu nyengine kabla mwisho wa msimu. (Mirror)', 'Ombi la klabu ya Sheffield United la kutaka kumnunua kiungo wa kati wa Norway Sander Berge limekataliwa na klabu ya Genk, huku West Ham pia ikimtaka mchezaji huyo mwenye umri wa miaka 21. (Mail)', 'Beki wa Arsenal  Shkodran Mustafi, 27, amehusishwa na kuondoka katika klabu hiyo mwisho wa msimu huu lakini mkufunzi wa Gunners Mikel Arteta anaamini anaweza kubadili mchezo wa mchezaji huyo katika klabu hiyo. (Telegraph)', 'Bournemouth inafikiria kuwasilisha ombi la beki wa klabu ya Levski Sofia na  Iceland Holmar Orn Eyjolfsson, 29. (90 Min)', 'Charlton huenda ikamsaini nduguye  Paul Pogba , Florentin, mwenye umri wa miaka 29 ambaye amekuwa akiichezea klabu hiyo baada ya kuachiliwa  na klabu ya Atalanta katika ligi ya MLS. (Sun)', 'Charlton pia inafikiria kumleta mshambuliaji wa Tottenham na Ireland Troy Parrott, 17, kwa mkopo. (Mail)', 'Everton inakaribia kumsaini kiungo wa kati wa Inter Milan na Uruguay Matias Vecino kwa dau la  £17m. (Gazzetta dello Sport)', 'Manchester United imekataa kumuuza Chris Smalling kwas dau la  £25m licha ya ombi kutoka klabu ya Roma , ambapo mchezaji huyo mwenye umri wa miaka  29 yupo katika mkopo wa muda mrefu (Sun)', 'Kiungo wa kati wa klabu ya AC Milan na mchezaji wa zamani wa Liverpoool na Uhispania mweye umri wa miaka 26 Suso anatarajiwa kujiunga na klabu Sevilla. (Calciomercato)', 'Manchester United ina matumaini ya kuweka mkataba na kiungo wa kati wa klabu ya Juventus na Ujerumani  Emre Can, 26, ambaye pia aliwahi kuichezea klabu ya Liverpool .. (Express)']"
6357380f249a669fb4943a25c1f519152b9c3bf4," LEO Jumamosi nchi itasimama kwa muda kupisha mchezo wa Ligi Kuu Tanzania Bara kati ya watani wa jadi hapa nchini, Simba SC na Yanga SC.Simba wanaingia katika mchezo huu wakiwa kileleni mwa msimamo wa ligi baada ya kukusanya pointi 34 katika mechi 13 walizocheza, ambapo wameshinda 11, sare moja na wamefungwa moja.Yanga ambao wameshashuka uwanjani mara 11 wanashika nafasi ya pili nyuma ya Simba kwa tofauti ya pointi 10, wameshinda saba, sare tatu na wamefungwa moja. Huu ni mchezo wa 103 tangu timu hizi zilipokutana kwa mara ya kwanza mwaka 1965.DEBI KUBWAHii ni moja kati ya debi kubwa barani Afrika, ukiziacha zile za Orlando Pirates na Kaizer Chiefs (Afrika Kusini), Raja Casablanca na Wydad Athletic Club (Morocco), Al Ahly na Zamalek (Misri), Club Africain na Esperance Sportive de Tunis (Tunisia).Simba ina kumbukumbu ya kuwashushia wapinzani wao Yanga kipigo kizito cha mabao 6-0, hiki ndio kipigo kikubwa kuwahi kutokea katika mchezo uliozikutanisha timu hizi mbili, ilikuwa mwaka 1977, mabao ya Simba yalifungwa na Abdallah Kibadeni dakika ya 10, 42 na 89, Jumanne Hassan ‘Masimenti’ (dk 60 na 73), Selemani Sanga alijifunga (dk. 20).REKODI YA MABAOMabao hayo ya Kibadeni yalimfanya aweke rekodi ya kuwa mchezaji wa kwanza kufunga mabao matatu ‘hat trick’ katika mchezo wa watani wa jadi, rekodi inayoendelea kudumu mpaka sasa, ambapo hakuna mchezaji aliyefunga idadi hiyo ya mabao mpaka sasa ikiwa imepita miaka 43.Mabingwa watetezi Simba ndio watakuwa wenyeji wa mchezo huu wataingia uwanjani wakiwa na kumbukumbu nzuri ya kushinda 2-0 mchezo wao wa mwisho dhidi ya Ndanda FC, huku wakiwa na mwenendo mzuri wa matokeo ambapo wameshinda mechi zao zote nne zilizopita tena kwa ushindi mnono, walishinda 2-0 dhidi ya KMC, 2-0 mbele ya Lipuli FC, wakawapiga 6-0 Arusha FC kwenye Kombe la FA.Kwa upande wa Yanga katika mechi zao nne zilizopita ukiachana na ushindi mnono wa mabao 4-0 waliopata katika mchezo wa Kombe la FA dhidi ya Iringa United, mechi zilizopita wamepata ushindi a mwembamba, ambapo walishinda 1-0 mbele ya Biashara United, 1-0 dhidi ya Tanzania Prisons na kutoka suluhu na Mbeya City. Mpambano huu unatarajiwa kuwa ni tofauti na ile iliyopita, kwani mashabaki walio wengi wanatarajia kuona mchezo mzuri na wamsisimko mkubwa kutokana na jinsi hali ya vikosi hivi viwili ilivyo kwa sasa.Leo Yanga wataingia uwanjani wakiwa na kiu ya kutaka kulipiza kisasi cha kufungwa bao 1-0 walipokutana mara ya mwisho Februari 16 mwaka jana, bao likifungwa na Meddie Kagere dakika ya 71.Kinachowaaminisha Yanga kuwa wana ubavu wa kupata ushindi leo licha ya wapinzani wao kuonekana wapo moto zaidi yao, ni kwamba walipofungwa katika mchezo huo uliopita wao walikuwa wanaongoza ligi, wakiwa na pointi 58 baada ya kucheza mechi 23, wakishinda 18, sare nne na kufungwa moja huku Simba wakiwa nafasi ya tano baada ya kubeba pointi 36 kwa kushinda mechi 11, sare tatu na kupoteza moja, hivyo kama Simba waliweza kwanini wao washindwe.REKODI ZAOMatokeo ya mechi sita zilizowakutanisha watani hawa zinaonesha kuwa Simba imepata ushindi mara tatu zimetoka sare tatu Februari 16, 2019 Yanga SC 0-1 Simba, mfungaji Meddie Kagere dakika ya 71, Septemba 30, 2018, timu hizi zilitoka suluhu, Aprili 29 Simba 1-0 Yanga bao akifunga Erasto Nyoni (dk 37) akiunganisha mpira wa faulo uliopigwa na Shiza Kichuya, Oktoba 28, 2017 timu hizi zilitoka sare ya kufungana bao 1-1 bao la Simba likifungwa na Kichuya (dk 57) la Yanga Obrey Chirwa (dk 60).Simba waliibuka na ushindi wa 2-1 katika mchezo uliopigwa Februari 25 2017, mabao ya Simba yalifungwa na Laudit Mavugo (dk 66) na Kichuya (dk 81) la Yanga lilifungwa na Simon Msuva kwa mkwaju wa penalti (dk 5) na Oktoba 1, 2016 timu hizi zilitoka sare ya 1-1, Yanga walianza kupata bao kupitia kwa Amissi Tambwe (dk 26) Kichuya akaisawazishia Simba (dk 87).Licha ya Yanga kutaka kulipiza kisasi lakini Sven Vandenbroeck kocha wa Simba atataka kuendelea na rekodi yake nzuri aliyoanza nayo ya kubeba pointi tatu kuelekea kwenye kutimiza ahadi ya kuipa ubingwa timu yake. Mbelgiji huyo, hiyo itakuwa ni mara yake ya kwanza kukutana na joto la mchezo dhidi ya Yanga ni wazi kuwa mapema tu alishapewa faili la mahasimu wao hao na kulisoma vilivyo kisha kupanga mbinu za kuwamaliza uwanjani. Kocha wa muda wa Yanga, Charles Mkwassa sio mgeni na mechi hizi anazifahamu nje ndani tangu wachezaji wa Wanajangwani hao na pia alipokuwa sehemu ya benchi la ufundi la timu hiyo.KIKOSI CHA SIMBAKikosi cha Simba cha sasa hakina mabadiliko makubwa na kile cha msimu uliopita, walioanza ni Aishi Manula, Zana Coulibaly, Juuko Murshid, Pascal Wawa, Mohammewd Hussein, James Kotei, Clatous Chama, Jonas Mkude, John Bocco, Meddie Kagere na Emmanuel Okwi. Akiba ni Deogratius Munishi, Nicholas Gyan, Yusuph Mlipili, Hassan Dilunga, Mzamiru Yassin, Rashid Juma pamoja na Haruna Niyonzima.Katika kikosi hicho cha Simba utaona watakaokosekana ni Coulibaly, Juuko, Kotei, Okwi, Gyan pamoja na Okwi hivyo kunaipa nafasi kubwa ya Simba kupata ushindi katika mchezo huo kutokana na wachezaji wake wengi kukaa pamoja tangu msimu uliopita. Lakini pia ujio wa wachezaji wapya kama Fransic Kahata, Gadiel Michael, Ibrahim Ajib, Tairon de Salva Gerson Fraga, Kenedy Juma kumekifanya kikosi cha Wanamsimbazi hao kuzidi kuimarika.KIKOSI CHA YANGAUkikiangalia kikosi cha Yanga kilichocheza katika mchezo huo walioanza ni Ramadhan Kabwili, Paul Godfrey. Kelvin Yondani, Andrew Vicent, Gadiel Michael, Abdallah Haji, Feisal Salum, Papy Tshishimbi, Herithier Makambo, Amiss Tambwe, Ibrahim Ajib. Akiba ni Klaus Kindoki, Said Juma, Juma Abdul, Mohammed Issa, Matheo Anthony, Mrisho Ngassa na Haruna Moshi.Hivyo utaona kikosi cha Yanga kina mabadiliko makubwa, watakaokosekana ni Moshi, Matheo, Kindoki, Ajibu, Tambwe, Makambo, Haji, Gadiel. Licha ya Yanga kuwa na mabadiliko hayo lakini maingizo mapya akiwemno Tariq Seif, Patrick Sibomana, David Molinga, Farouk Shikalo, Lamine Moro, Metacha Mnata wameonekana kuingia moja kwa moja katika mfumo wa kikosi hivyo hawataingia kinyonge na watataka kuwapa kile wanachokihitaji mashabiki wao.Lakini pamoja na hayo yote ni vigumu kutabiri mshindi kwani mara kadhaa tumeshuhudia matokeo yasiyotarajiwa kwa timu ambayo kwa kipindi hicho inaonekana ni dhaifu kuibuka na ushindi dhidi ya timu inayoonekana kama ni bora, hivyo sio ajabu Yanga kuifunga Simba."
635df35717a0191c013fc3eed105d72f350f89e9," WAZIRI wa Elimu, Sayansi na Teknolojia, Profesa Joyce Ndalichako amewataka viongozi wote wa vyuo vya elimu ya juu nchini kusimamia kwa ukaribu na umakini mchakato wa udahili wa wanafunzi wa elimu yajuu kwa mwaka wa masomo 2019/2020 ili kuondoa usumbufu usiokuwa wa lazima kwa waombaji na wadau wengine wa elimu.Ndalichako alitoa agizo hilo jana akifunga Maonesho ya 14 ya Elimu ya Juu, Sayansi na Teknolojia yaliyofanyika viwanja vya Mnazi Mmoja jijini Dar es Salaam.Alisema anafahamu kuwa TCU imeshatoa maelekezo na mafunzo ya kutosha kwa wataalam wa mifumo ya kompyuta na maofisa udahili wa vyuo vyote vitakavyodahili wanafunzi kwa mwaka wa masomo 2019/2020.“Hivyo ni imani yangu kwamba kazi hii ya udahili itafanyika kwa ufanisi mkubwa mwaka huu ikilinganishwa na mwaka uliopita. Niwakumbushe kwamba kwa mujibu wa Sheria ya Vyuo Vikuu, Sura ya 346 ya Sheria za Tanzania, jukumu la kudahili wanafunzi wa vyuo vikuu ni la Seneti au Bodi ya chuo husika.“Nawasihi viongozi wa vyuo mtumie mamlaka zenu za Seneti au Bodi ipasavyo katika kudahili wanafunzi wapya kwa mujibu wa Sheria na Miongozo iliyopo. Serikali haitasita kuchukua hatua kwa chuo chochote kitakachokiuka ama utaratibu wa udahili uliowekwa au kudahili wanafunzi wasiokidhi vigezo vya udahili,” alisema.Aliwaasa pia wanafunzi wote watakaofanya maombi ya udahili kuwa makini katika kuchagua vyuo na programu kulingana na sifa zao, ili kuhakikisha wanapata nafasi katika vyuo vikuu."
6360d3db5c148abb44efb1722f91ee852935b23e," BODI ya Ligi Kuu Tanzania imezipa muda klabu zinazowakilisha nchi kimataifa Simba na Mtibwa kujiandaa na michezo yao ya raundi inayofuata ili kufanya vizuri zaidi.Timu hizo zilizofanya vizuri katika michezo iliyopita ya Ligi ya mabingwa na Kombe la Shirikisho Afrika tayari zimerejea Dar es Salaam juzi. Katika michezo ijayo Simba inatarajiwa kusafiri kwenda Kitwe, Zambia kwa ajili ya mchezo dhidi ya Nkana ya huko utakaochezwa kati ya Desemba 14 na 16 kisha kurudiana Dar es Salaam kati ya Desemba 21 na 23 tarehe ambazo Mtibwa pia, itacheza na KCCA ya Uganda.Akizungumza na gazeti hili jana Mkurugenzi wa Bodi ya ligi Boniface Wambura alisema muda uliobaki kwa timu hizo kucheza michezo hiyo ni mdogo hivyo wameona wasiwachanganye na badala yake kuwapa muda kisha wakirudi katika michezo ya kwanza watacheza michezo ya ligi. “Simba na Mtibwa hazitakuwa na mechi, tumewapa muda wa kujipanga katika michezo yao ya kimataifa kwasababu umebaki muda mdogo na wanatakiwa kusafiri, baada ya michezo hiyo watarudi kucheza viporo,” alisema.Aidha, wekundu hao wa Msimbazi wanatarajiwa kuweka kujiandaa na mchezo huo lengo ni kuhakikisha wanafanya vizuri ugenini na nyumbani. Mwenyekiti wa klabu hiyo Sued Mkwabi alisema Dar es Salaam jana kuwa watafanya maandalizi yao bila kusumbuka kwenda popote ili kocha apate muda wa kuandaa kikosi chake kwa utulivu na kwamba tayari ameanza kuwafuatilia wapinzani.Simba imesonga mbele kwenye michuano hiyo baada ya kuiondoa Mbabane Swallows ya eSwatini kwa jumla ya mabao 8-1. Huku Mtibwa Sugar ikiwaondoa Northern Dynamo ya Shelisheli kwa jumla ya mabao 5-0. Lakini wakati timu hizo zinaendelea na maandalizi yao ya kimataifa, mechi za Ligi Kuu zitaendelea kama kawaida kwa timu nyingine zilizobaki ambapo leo Mwadui itacheza dhidi ya Alliance na Ndanda dhidi ya Prisons."
637dd71e973595ece26e0c25f9b2a93f4bc494b3," KOCHA Mkuu wa timu ya Simba SC, Sven Vanderbroeck amewapongeza wachezaji wake baada ya ushindi wa mabao 2-1 dhidi ya Mbao FC katika mchezo wa Ligi Kuu Tanzania Bara kwenye Uwanja wa CCM Kirumba jijini hapa.Vanderbroeck alisema timu yake ilicheza kwa kupambana sana kuweza kutengeneza nafasi mbili na kuweza kuzitumia vyema. Alisema hali ya hewa ya mvua ilisababisha timu yake ishindwe kucheza mpira wake kutokana na uwanja kutokuwa kwenye hali nzuri.Alisema Mbao FC walicheza vyema katika nafasi ya kiungo, lakini timu yao ikabadilisha mfumo na kutumia nafasi za winga pamoja na mipira ya kona jambo lilioweza kuwasaidia na kupata ushindi.Kimsimamo, Simba inaongoza katika msimamo wa ligi hiyo ikiwa na pointi 38 baada ya kushika dimbani mara 15. Kwa upande wake, kocha msaidizi wa timu ya Mbao FC, Abdulmutik Haji alisema timu yake ilicheza vyema licha ya kupoteza mchezo huo.Alisema timu yake bado ina tatizo katika kutengeneza nafasi za kufunga, hivyo aliahidi wakati wa mazoezi kurekebisha tatizo hilo ili waweze kupata ushindi katika michezo yao ijayo.Alisema anawaomba wadau na wapenzi wa soka wa timu yao waendelee kuipa sapoti timu yao iweze kufanya vyema katika michezo yao ya Ligi Kuu hidi ya Namungo FC utakaochezwa Februari 3 katika Uwanja wa Majaliwa mkoani Lindi na Februari 6 dhidi ya Ndanda SC huko Nangwanda sijaona mkoani Mtwara.Katika msimamo wa Ligi Kuu, Mbao FC inayodhaminiwa na Kampuni ya GF Trucks iko katika nafasi ya 14 baada ya kujikusanyia pointi 18 kutokana na mechi 17 ilizocheza hadi sasa."
639cd49dede254f5fa9b8b5e95f15a6118eadf03," Dk Shein aliyasema hayo jana, wakati akizuru kiwanda cha sukari Mahonda kilichopo Mkoa wa Kaskazini Unguja kuangalia ukarabati mkubwa wa majengo pamoja na mitambo unaoendelea kufanywa na wawekezaji wa Kampuni ya Shanta Sugar Holding Ltd kutoka nchini India.Katika maelezo yake, Dk Shein aliueleza uongozi wa kampuni hiyo kuwa Serikali ya Mapinduzi ya Zanzibar inathamini juhudi kubwa zilizochukuliwa na wawekezaji hao ikiwemo ya kuanza awamu mpya ya kiwanda hicho kuzalisha sukari na bidhaa nyingine kwa kutumia mitambo ya digitali.Dk Shein alisisitiza kuwa Serikali ya Mapinduzi ya Zanzibar itaendelea kuwaunga mkono wawekezaji wa kiwanda hicho kwani mkakati maalumu umewekwa na Serikali wa kuimarisha kiwanda hicho kwa kutambua kuwa hakuna nchi yoyote duniani inayoweza kuimrika bila ya wawekezaji.“Wawekezaji ni lazima wasaidiwe ili waweze kuekeza vizuri,”alisema Dk Shein.Aidha, Dk Shein alitumia fursa hiyo kusisitiza haja ya kuimarisha uhusiano mwema kati ya wawekezaji na Serikali ili na wao wapate faida na biashara izidi kuwa nzuri huku akieleza matumaini yake kuwa wananchi watapata nafuu kubwa ya bidhaa hiyo mara uzalishaji utakapoanza kiwandani hapo.Dk Shein aliwapongeza wawekezaji hao kwa kuwekeza dola milioni 30 kwa hatua za mwanzo sambamba na juhudi zinazoendelea kuchukuliwa na uongozi wa kiwanda hicho za kuongeza dola nyingine milioni 11.5 za Kimarekani katika kukiimarisha.Dk Shein alisema kuwa juhudi za wawekezaji hao zimemtia moyo mkubwa, ikiwa ni pamoja na azma yao ya kutoa ajira kwa vijana zipatazo 200 katika sehemu za kiwandani na 500 mashambani na kuendelea zaidi ajira hizo kwa kadri uzalishaji utakavyoimarika.Pia, Dk Shein alifarijika pia kwa maelezo aliyoyapata kutoka kwa uongozi wa Kampuni hiyo kuwa watazalisha umeme wao wenyewe ambao watatumia kiwandani hapo na mwengine kuweza hata kuliuzia Shirika la Umeme la Zanzibar ZECO ili kuweza kuwasambazia wananchi vijijini.Mapema Waziri wa Fedha wa Serikali ya Mapinduzi ya Zanzibar, Omar Yussuf Mzee alieleza kuwa mradi wa kiwanda hicho ni muhimu sana kwani utaimarisha uchumi wa Zanzibar hasa ikizingatiwa kuwa unaunganisha sekta ya kilimo hapa nchini. Mzee alisema Serikali ya Mapinduzi ya Zanzibar kupitia Wizara yake ya Fedha iliona ipo haja kubwa ya kuunga mkono Mradi huo kwani utasaidia sana uchumi na maendeleo ya Zanzibar kwani ni mradi wa Kitaifa na utachangia sana taifa.Akieleza faida nyingine muhimu mbali ya uzalishaji wa sukari kutoka kiwandani hapo, Waziri Mzee alisema kuwa kiwanda hicho kitasaidia suala zima la ajira, umeme, mbolea na kueleza kuwa katika uzalishaji wa kiwanda hicho hakuna kitakachotupwa.Nae Mwenyekiti wa Kampuni hiyo ya uwekezaji, Mahesh Patel alimueleza Dk Shein hatua mbali mbali zilizofikiwa na kiwanda hicho katika ukarabati wake mkubwa unaoendelea huku akimuahidi kuwa kiwanda hicho kitaanza kuzalisha sukari mwezi wa Januari mwakani."
63bc19b4b88d7bb78c33368241e3ecc8617012c7," Mkutano ulioitishwa na Rais John Magufuli kwa lengo la kujadili mafao ya wafanyakazi hususani kikokotoo unaendelea asubuhi hii Ikulu, jijini Dar es Salaam.Mkutano huu umewaleta pamoja viongozi wa Shirikisho la Vyama vya Wafanyakazi (TUCTA), vyama shiriki, watendaji wakuu wa Mifuko ya Hifadhi ya Jamii ya PSSSF na NSSF pamoja na Mamlaka ya Usimamizi wa Hifadhi ya Jamii (SSRA).Taarifa iliyotolewa na Mkurugenzi wa Mawasiliano ya Rais Ikulu, Gerson Msigwa leo asubuhi imeeleza kuwa mkutano huo utahudhuriwa pia na mawaziri na makatibu wakuu wa wizara husika."
63f56c8cad492e08f889b57e038a78e5557e5254," SERIKALI ya Rwanda imetangaza kufuta ada za elimu ya chuo kikuu kwa wanafunzi wote watakaojitokeza kusomea shahada ya elimu.Mpango huo unatarajiwa kuanza mwaka kesho na kwamba, dhamira ni kuvutia watu wengi zaidi kusomea ualimu.Aidha, imetoa fursa kwa wanafunzi wa sekondari wanaotaka kuwa walimu, kuwa watakuwa wanalipa nusu ada katika masomo yao ya sekondari, ili mradi wajiandikishe na kutimiza sharti la kusomea na kujiunga na fani ya ualimu.Hayo yamethibitishwa na Mkurugenzi wa Bodi ya Elimu Rwanda (REB), Irenee Ndayambaje.Amesema walimu ambao tayari wapo kazini na wanahitaji kunufaika na mpango huo, watapaswa kufundisha kwa miaka mitatu ama katika shule za msingi au ya awali. “Hawa ni wale watakaokuwa wamehitimu elimu ya juu ya sekondari. Wawe wamefundisha huko ndiko watapata fursa,” alisema.Hayo yamekuja siku chache baada ya Serikali kutangaza ongezeko la asilimia kumi la mishahara ya walimu.Wakati hayo yakitokea nchini Rwanda, nchi nyingine wanachama wa Jumuiya ya Afrika Mashariki (EAC) nazo zimekuwa mstari wa mbele kuhakikisha zinakuwa na walimu wa kutosha na pia kuboresha maslahi yao.Nchini Tanzania kwa mfano, Serikali imekuwa ikitoa mikopo ya asilimia 100 kwa wanaosomea shahada ya kwanza ya ualimu kwa masomo ya sayansi, wakati wengine hukopeshwa kulingana na uhitaji na historia yao ya uwezo kifedha.Waziri wa Elimu, Sayansi na Teknolojia, Profesa Joyce Ndalichako hakupatikana kuzungumzia zaidi juu ya mikopo ya elimu. Huko Uganda, mikopo mara nyingi hutolewa kwa wanaosoma katika vyuo vya umma."
6424e559f393310c073f4d6fe7c78eec68a2e4b4," Aliyasema hayo jana mkoani hapa wakati akifungua Daraja la Kikwete na barabara unganishi, miradi iliyogharimu Sh bilioni 90.97.Daraja hilo lenye jumla ya urefu wa mita 275 katika bonde lenye urefu wa kilomita mbili, limejengwa katika Mto Malagarasi sambamba na ujenzi wa barabara unganishi kwa kiwango cha lami zenye urefu wa kilomita 48.“Uzinduzi wa daraja hili utafungua fursa mpya ya wakazi wa Kigoma ambapo kabla ya kujengwa kwake hali ilikuwa ni mbaya na wananchi walipoteza maisha… daraja hilo pia limefungua mwelekeo mpya wa uchumi,” alisema.“Mwaka 2005 wakati napita kuwaomba kura niliahidi nitautazama mkoa wa Kigoma kwa hali ya kipekee na niliahidi kujenga daraja kwenye mto Malagarasi… napata faraja kwamba nimetimiza wajibu wangu na kuwakabidhi daraja hili” alisema.Aidha, Kikwete aliahidi kwamba barabara ambazo hazijakamilika, watazimalizia na kuishukuru Serikali ya Korea Kusini kwa misaada yake ukiwemo wa daraja hilo."
64871a0691cddf644392c9d099016c4580e226fb," SHEREHE za mahafali 34 ya Chuo Kikuu cha Sokoine cha Kilimo (SUA), zinanza leo kwa watu 168 kupewa zawadi mbalimbali za kutambua mchango na weledi wao chuoni hapo.Mahafali hayo yanayofanyika kwa siku mbili Kampasi Kuu na Kampasi ya Solomon Mahlangu, yanatarajiwa kuwa ya aina yake kutokana na vyeti vya wahitimu kuwa tayari kwa wale ambao hawana madeni wala kurejea mitihani yao.Akizungumza na waandishi wa habari jana, Naibu Makamu wa Mkuu wa Chuo (Taaluma), Profesa Peter Gilla alisema kwa mwaka huu sherehe za utoaji wa zawadi, ambazo zinatangulia mahafali makuu zitafanyika katika kampasi kuu kuanzia leo asubuhi.Miongoni mwa watu watakaopata tuzo ni mwandishi wa habari, Calvin Gwabala ambaye tayari ana tuzo mbili za kitaifa na kimataifa, zinazohusu umahiri katika uandishi wa habari za sayansi na kilimo.Gwabala atapa tuzo ya kutambuliwa kwa mchango wake katika kuitambulisha SUA katika nyanja za habari zinazozohusu tafiti mbalimbali. Tuzo hiyo inatolewa kwake baada ya kupata tuzo ya umahiri Afrika iliyofadhiliwa na Bill na Melinda Gates na iliyotolewa nchini na Tume ya Sayansi na Teknolojia (Costech).Kaimu Ofisa Mkuu Mawasiliano na Masoko, Bujaga Kadago akizungumza katika kikao hicho, alisema Gwabala amejipambanua katika kuandika habari za kisayansi kwa kuhoji maprofesa mbalimbali chuoni na kuandika taarifa za kitafiti katika lugha inayoeleweka, akirusha katika televisheni ya SUA na kupeleka katika vyombo vingine vya habari.Alisema akizungumzia wasifu wake kwamba amepatiwa mafunzo na Costech na baadae kuibuka kuwa mwandishi bora wa habari za sayansi kutoka katika televisheni. Profesa Gilla alisema kwamba Gwabala atapatiwa tuzo, cheti na kiasi cha fedha ambacho hakukitaja.Aidha, alisema watu wengine watakaopata tuzo ni viongozi wa wanafunzi waliofanya vyema katika uendeshaji wa serikali chuoni na wanafunzi waliofanya vizuri katika masomo yao.Zawadi nyingine zitaenda katika vitengo mbalimbali, vilivyofanya vyema katika upashaji habari na alumni aliyefanya vyema katika shughuli zake za kitaalamu. Siku ya kutoa zawadi itaambatana na majalisi (convocation), ambapo waliopitia SUA watajadiliana namna ya kukipeleka mbele chuo na pia kufanya mkutano wa mwaka, ambapo utatumika pia kufanya uchaguzi.Katika majalisi hayo, mmoja wa alumni ambaye amejipambanua pia atapata nafasi ya kuhamasisha. Kwa mwaka huu aliyejipambanua ni mhifadhi wa misitu kutoka asasi isiyo ya kiserikali ya hifadhi ya misitu (Tanzania Forest Conservation Group), Charles Meshack.Profesa Gilla pia alisema kwamba mahafali makuu, yatafanyika Kampasi ya Solomon Mahlangu Ijumaa (kesho) na kuongozwa na Mkuu wa Chuo, Waziri Mkuu mstaafu , Jaji Joseph Warioba. Katika mahafali hayo, wahitimu 2,695 watatunukiwa shahada mbalimbali na astashahada. Mwaka jana waliotunukiwa walikuwa 2,686."
64a93a8c68b5deb4b10a11724d4168953da105d8," MECHI ya vinara wa Ligi Kuu soka Tanzania Bara, Yanga na Azam FC iliyokuwa ichezwe kwenye Uwanja wa Taifa Jumatatu ijayo, sasa imehamishiwa dimba la Uhuru.Tayari timu zote mbili zimethibitisha kupokea barua kutoka Bodi ya Ligi Kuu (TPLB) juu ya uhamisho wa uwanja huo. Akizungumza na gazeti hili jana Mratibu wa Yanga, Hafidh Salehe alisema wamepokea barua na wako katika maandalizi ya mchezo huo utakaochezwa kuanzia saa 10:00 jioni.Kwa mujibu wa barua hiyo, wamebadilisha uwanja kwa sababu baada ya kumalizika kwa fainali za soka la vijana chini ya miaka 17 za Afrika Jumapili Uwanja wa Taifa utafungwa kwa ajili ya matengenezo.“Wametoa sababu kuwa watafunga uwanja, jambo zuri ni kwamba wametoa taarifa mapema, na sisi tunaendelea na maandalizi kuelekea katika mchezo huo,”alisema. Kwa upande wa Azam FC, wamesema wamepata barua na hawaoni tatizo zaidi ya kujiandaa na mchezo huo. “Kikosi chetu kimeanza mazoezi, tuna muda mrefu wa kujiweka vizuri kuhakikisha tunafanya vizuri ukiwa ndio mchezo wetu wa kwanza kukutana msimu huu na lengo letu ni kushinda,” alisema Meneja Philipo Alando.Alisema kesho watacheza mchezo wa kirafiki wa dhidi ya timu yao ya vijana kwa ajili ya kujiimarisha na kujiweka sawa. Mara ya mwisho timu hizo kukutana msimu uliopita, Yanga ilichapwa mabao 3-1 kwenye uwanja wa taifa. Mechi hiyo itawakosa wachezaji wao wakongwe waliofungiwa mechi tatu kutokana na kupata kadi nyekundu katika mechi zao zilizopita. Ni Kelvin Yondani kwa upande wa Yanga na Aggrey Morris kwa upande wa Azam."
64ac267142e26e3b5fe2faf8d8a52a92bec46034," Walitoa malalamiko hayo jana mjini hapa kwa Mkuu wa Mkoa, John Mongella kwenye mkutano uliojumuisha wajasiriamali wa kati na wadogo, wafanyabiashara, watendaji kutoka TCCIA.Mkutano huo uliandaliwa na timu kutoka Jumuiya ya Afrika Mashariki, kwa lengo la kutekeleza faida ya mtangamano wa kiuchumi na kujua changamoto zinazowakabili Watanzania wanaofanya biashara katika nchi za ukanda na kuzitafutia ufumbuzi.Mmoja wa wajasiriamali, Regina Kagaruki alitaka kufahamu viwango vinavyotozwa na TRA Mutukula vimepangwa na nani. Pia alitaka kufahamu vigezo vinavyotumika kutoza ushuru kila furushi la nguo au bidhaa."
64b3100a90d7b579b4f66545e43c10fe9c0d8d42," Kauli hiyo ilitolewa hivi karibuni na Waziri wa Kilimo, Mifugo na Uvuvi, Mwigulu Nchemba wakati alipofanya ziara wilayani Kondoa.Alisema asilimia 80 ya mafuta ya kupikia yanaagizwa kutoka nje ya nchi na kugharimu Sh bilioni 500, fedha ambazo ni nyingi na lazima kuwe na mikakati ya kuongeza uzalishaji wa alizeti ili viwanda vya ndani vizalishe mafuta zaidi.Pia aliwataka wananchi kuwa na tabia ya kulima mazao ya biashara kwa wingi kwani kwa kufanya hivyo watapunguza kuuza mazao ya chakula na kuwa na akiba ya kutosha.“Msimu ujao mtengeneze mazingira ili kila mtu awe na ekari moja ya alizeti,” alisema.Waziri huyo alisema serikali imejipanga kuhakikisha wakulima wanakuwa na masoko ya uhakika ya mazao wanayozalisha ya biashara.Alitaka kutengeneza muundo wa ushirika ili bei ielekezwe kwenye masoko makubwa.“Mkishafahamiana na makadirio ya mavuno ili pale unapoongelea soko unajua Kondoa kuna kiasi gani cha ufuta.”Pia alisema wizara hiyo inaandaa utaratibu wa matumizi ya ardhi kwa wafugaji wenye mifugo kuanzia 1,000. Alisema kwa upande wa makundi wa wafugaji wadogo kuna mpango wa matumizi bora ya ardhi."
64b8e10e63d628388b011950c876f16442751bca," Hayo yalisemwa na Meneja Masoko wa kampuni hiyo, Godlisten Mende wakati akizungumza na waandishi wa habari jijini Dar es Salaam.Alisema kampuni hiyo ambayo ni watengenezaji soda za Mountain Dew, Mirinda Orange, Pepsi, Seven Up wameamua kutengeneza soda hiyo mpya, lengo likiwa ni kuwapatia wateja ladha mpya na nzuri kwa kila mtumiaji na yenye ladha ya tunda la apple.“Wateja wetu wategemee ladha nzuri ambayo ni bora na itakayomfurahisha kila mtumiaji na inafaa kwa matumizi ya rika zote,” alisema Mende.Aliongeza kuwa soda hii itaanzwa kuuzwa katika Mikoa ya Mwanza, Dar es Salaam, Mbeya, Dodoma na baadaye itasambazwa nchi nzima."
64fa4e7b5eaa2a99c56443b65507159d60e1e960," TIMU nne zinazopeperusha bendera ya nchi kimataifa kwenye Ligi ya Mabingwa Afrika na ile ya Kombe la Shirikisho leo zinatarajiwa kuingia uwanjani kwenye michezo ya raundi ya pili ya marudio kwa hatua ya awali kuendeleza kampeni ya kusaka ushindi utakaowawezesha kusonga mbele.Timu nne zinazoiwakilisha nchi kwenye michuano hiyo zinazotarajiwa kushuka viwanjani leo na kesho ni Yanga na Simba upande wa Ligi ya Mabingwa, na Azam FC na KMC upande wa Kombe la Shirikisho Afrika.Timu hizo zinaingia kwenye mechi hizo za marudiano baada ya michezo yao ya awali kwa asilimia kubwa kutawala sare isipokuwa Azam FC pekee, ambao walianza vibaya kwa kupoteza ugenini kwa bao 1-0 dhidi ya Fasili Ketema ya Ethiopia.Huku Simba wakiwa ugenini walitoka suluhu dhidi ya UD Songo ya nchini Msumbiji sawa na KMC waliotoka na matokeo kama hayo dhidi ya wenyeji wao As Kigali ya Rwanda, Yanga wakilazimishwa sare ya 1-1 dhidi ya Township Rollers wakiwa kwenye Uwanja wa Taifa Dar es Salaam.Licha ya kwamba mchezo wa mpira huwa unadunda na kuleta matokeo ambayo hayakutarajiwa kwenye uwanja wa nyumbani, lakini wanapaswa kutumia nguvu ya mashabiki kwa kuanikiza kuwapa sapoti wachezaji kupata nguvu ya kupambana bila kuchoka ili kupata ushindi. Ukiachilia mbali mashabiki, kwa kipindi cha wiki moja kilichopita kila timu imefanya maboresho kwenye kikosi chake, ikiwemo kupata mechi za kirafiki kujiweka sawa kabla ya kuvaana na wapinzani wao.Timu zote hizo zina kila sababu ya kupambana kusaka ushindi bila kujali watakuwa kwenye uwanja wa ugenini au nyumbani kuhakikisha wanafanya vizuri kuendelea kulinda nafasi iliyopata nchini ya kuingiza klabu nne kwenye michuano hiyo tofauti na ilivyokuwa huko nyuma tulipokuwa tunaingiza timu mbili. Makala haya yanakuletea tathmini fupi kwa kila mchezo na nini kila timu inapaswa kufanya kuhakikisha hairudii tena makosa yaliyopita ili kuiwezesha kupata ushindi katika mchezo wa wiki hii na kuondoka na ushindi.Simba v UD Songo SIMBA ambao ni mabingwa wa tetezi wa Ligi Kuu Tanzania Bara wanatarajiwa kushuka kesho kwenye Uwanja wa Taifa Dar es Salaam kuwakabili wapinzani wao Songo kutoka nchini Msumbiji, hiyo itakuwa ni mara ya pili kwa wababe hao kukutana, kwani kwenye mechi ya awali wawili hao walitoka suluhu mechi iliyopigwa ugenini kwenye mji wa Beira.Katika mchezo huo, Simba wanapewa nafasi kubwa ya kuibuka na ushindi kutokana historia waliyojijengea msimu uliopita kwa kufanikiwa kutinga katika hatua ya robo fainali kwenye michuano hiyo kwa faida ya kutumia vema uwanja huo na nguvu ya mashabiki wa timu hiyo ambao wanajitokeza kwa wingi kuanikiza. Ingawa wapinzani wao hao wataingia kwenye mchezo huo wakiwa wamejipanga huku wakijua wazi Simba wakiwa nyumbani wanakuwa na nguvu ya kucheza.Kwa kutambua hilo, Simba wanahitaji kupata mabao ya mapema hali inyoweza kuwachanganya wapinzani wao na kutoka mchezoni faida ambayo inaweza kuwanufaisha na kuweza kupata ushindi wa mabao mengi kasha kutinga hatua inayofuata. Kwenye mechi iliyopita, Simba walionekana kukosa muunganiko mzuri kutoka sehemu ya katikati hadi sehemu ya kumalizia hali iliyochangia washambuliaji wa timu hiyo kama Meddie Kagere na John Bocco kukosa mipira ambayo ingeweza kuwa na manufaa na kuweza kupata ushindi ambao ungekuwa na faida kwa wekundu hao.Kupitia maandalizi waliyoyafanya kwenye mechi ya Ngao ya Jamii dhidi ya Azam, kikosi hicho kimeonekana kuimarika, jambo ambalo lilipongezwa na kocha wa kikosi hicho, Patrick Aussems aliyedai kwamba hayo ni maendeleo mazuri kuelekea kwenye mchezo huo wa narudiano kesho. Yanga v Township Rollers Yanga wapo ugenini nchini Botswana na leo jioni wanatarajiwa kushuka uwanjani kuwakabili wenyeji Township Rollers.Mchezo wa mabingwa hao wa kihistoria wa Ligi Kuu Tanzania Bara unatazamiwa kuwa mgumu kwao kwa kuwa walipokuwa kwenye Uwanja wa Taifa katika mechi ya awali walitoka sare ya kufungana bao 1-1, huku Rollers wakitangulia kupata bao kipindi cha kwanza na Yanga kusawazisha kipindi cha pili kwa mkwaju wa penalti. Pamoja na Yanga kuanzia nyumbani na nguvu ya mashabiki wao lakini walipambana vya kutosha kutafuta ushindi lakini wapinzani wao hao walionekana kuwa imara kwa kuzima mashambulizi yaliyokuwa yanaelekezwa langoni kwao.Ni mechi ya kufa na kupona kwa Yanga ambao wanahitaji ushindi wa mabao kuweza kujihakikishia kupata ushindi, jambo ambalo linawezekana kwao kwa kuwa kwa kipindi cha wiki moja iliyopita walienda kuweka kambi mkoani Kilimanjaro ambako walipata michezo miwili ya kujiweka sawa kabla ya kukutana na wapinzani wao hao kwenye mechi hiyo inayotarajiwa kupigwa leo kule Gaborone nchini Botswana.Kwenye mchezo uliopita Yanga walionekana kuwa na matatizo ya kikosi hicho kwa kukosa muunganiko na umakini wa kumalizia nafasi zilizopatikana hasa kwenye sehemu ya kumalizia kufunga. Naamini kupitia michezo ya majaribio waliyokwishapata kupitia kocha wa kikosi hicho Mwinyi Zahera wana uwezo mkubwa wa kupata matokeo kwa kuwa kipindi cha maandalizi hatakuwa amefanya maboresho ya kikosi hicho.Hiyo ni mara ya pili kwa Yanga kukutana na wapinzani wao hao, kwani mwaka juzi walikutana katika uwanja huo huo na matokeo yalikuwa sare ya kufungana bao 1-1, hali iliyowafanya wenyeji Township Rollers kufanikiwa kusonga mbele kwa faida ya ushindi walioupata ugenini. Azam Fc V Fasil Ketema Licha ya Ketema kufanikiwa kushinda ushindi kiduchu kwa bao 1-0 wakiwa kwao nchini Ethiopia, bado Azam wanapewa nafasi kubwa ya kuweza kupindua matokeo hayo na kuibuka na ushindi utakaowafanya kusonga mbele.Kwa kuwa walipokutana kwenye mechi hiyo ya awali, wawili hao walionekana kutokupishana kwenye kiwango cha kumiliki mchezo, hivyo Azam wana kila sababu ya kupindua matokeo hayo leo jioni kwenye Uwanja wao wa Azam Complex kwa kupata ushindi wa mabao 2-0 kujihakikishia kusonga mbele. Hata historia yao bado Azam inawabeba wakiwa kwenye uwanja huo mara nyingi wanaibuka na ushindi kwenye kipindi chote ambacho timu hiyo ilikuwa inashiriki michuano hiyo ilikuwa na rekodi ya kutumia vema uwanja huo ambao ni machinjio yao.KMC v As Kigali KMC walitarajiwa jana kuingia kwenye Uwanja wa Taifa Dar es Salaam kuwakabili wapinzani wao As Kigali kutoka nchini Rwanda, hatua hiyo inakuja baada ya timu hiyo kuanza vyema ugenini kwa kutoka suluhu ugenini. Pamoja na kwamba KMC kukosa uzoefu kwenye michuano hiyo lakini bado walipewa nafasi kubwa ya kuweza kuwatibulia wapinzani wao hao kutoka Rwanda na hiyo inaleta taswira ya mechi ya awali iliyopigwa Kigali hadi mechi hiyo inakamilika wawili hao wakitoka suluhu."
657815adacf02df2786a40af37c538fcfd4888c9," WAZIRI wa Nishati, Dk Medard Kalemani amesema wakandarasi wote wanaotekeleza miradi ya kusambaza umeme vijijini nchini REA awamu ya tatu watachukuliwa hatua pale watakapokataa fedha za wateja wanaotaka kuunganishwa umeme kwa vigezo vya kusema kwamba hawana nguzo au nyaya.Akihitimisha ziara yake ya siku mbili mkoani Kagera katika wilaya za Kyerwa na Karagwe alisema ni jukumu la mkandarasi kufahamu wapi atakapopata nguzo na nyaya ili kuhakikisha mwananchi wanapata umeme. Alisema kuwa mara nyingi wakandarasi wanakataa fedha na kuwaeleza wananchi kwamba hawana nguzo hivyo atakayebainika atafukuzwa kazi.“Si jukumu la mwananchi kufahamu kama hauna nyaya ala nguzo, anachohitaji mwananchi ni umeme kuwaka nyumbani kwake ,masuala ya nguzo tafuta unakotafuta ili umuwashie umeme, nguzo, nyaya transfoma mwananchi haimuusu kinachomuhusu ni umeme tu,” alisema Waziri Kalemani.Alisema katika nchi nzima ya Tanzania wananchi waliolipia na bado hawajaunganishiwa na umeme asilimia 80 ni kutoka mkoa wa Kagera huku akidai kuwa zaidi ya wananchi 5,000 walilipia lakini mpaka sasa hawajapata huduma ya umeme majumbani kwao. Aliwahakikishia wananchi kuwa changamoto hiyo inashughulikuwa na wataanza kuunganishwa na huduma ya umeme ndani ya siku saba zijazo.Aidha alitoa maagizo kwa shirikia la umeme Tanzania (Tanesco) kuhakikisha vijiji vyote ambavyo nguzo na nyaya vinapita juu umeme huo ushushwe vijijini ili kuongeza idadi ya watumiaji wa umeme. Alisema kufikia mwaka 2021 idadi ya vijijini ambavyo vitakuwa havijaguswa na umeme vitahesabika na tayari mradi wa usambazaji umeme wa REA III umeanza kwa kasi kubwa.Miongoni mwa hoja alizopokea kutoka kwa wananchi mbalimbali na viongozi wao ni mapungufu makubwa ya utekelezaji wa REA wamu ya pili ambavyo ni vijijini vilivyokuwa katika mpango kurukwa,Nyaya kuibiwa,Transfoma kuungua pamoja na wananchi kuletewa nguzo na baadaye kuondolewa.Ili kutatua changamoto za mradi wa REA II ametoa siku 14 mkandarasi huyo kukabidhiana miradi yake na Tanesco nchini ili kufanyika marekebisho ya makosa yaliyofanyika. Aidha alisema Tanesco itashirikiana na REA kushambulia vijiji vingi kwa kusambaza umeme na kuwezesha wananchi kuwa na maendeleo endelevu."
6619b1412033a3a2101a83acc0886e7e5eb4202d," Profesa Muhongo alitoa mwito huo kikao chake kilichoshirikisha watendaji wa Wizara ya Nishati na Madini na kampuni ya kuzalisha Sukari ya Mtibwa Sugar Estates Limited.Alisema lengo la serikali ni kuhakikisha sekta ya nishati inachangia ukuaji wa uchumi wa nchi kupitia uzalishaji wa umeme wa uhakika utakaowezesha ongezeko la viwanda nchini.Alisema ili nchi yoyote duniani ipige hatua katika ukuaji wa uchumi wake, inahitaji umeme wa uhakika.Alisisitiza, serikali inabuni vyanzo mbalimbali kuhakikisha kuwa umeme wa uhakika unapatikana.Alisema ongezeko la viwanda litawezesha ajira kuongezeka na uchumi kukua kuanzia ngazi ya wilaya hadi taifa kwa ujumla. Profesa Muhongo aliitaka kampuni ya Mtibwa Sugar Estates Ltd kuwekeza kwenye uzalishaji wa umeme zaidi na kuuzia Shirika la Umeme (Tanesco) kupunguza tatizo la mgawo wa umeme nchini."
66233feabe9d6522180481e341a021a46f43ce61," RAIS John Magufuli amelionya Jeshi la Polisi nchini kwa kutoa ajira za askari wapya kwa misingi ya udugu na urafi ki.Aliyasema hayo jana wakati akifunga mafunzo ya Uofisa na Ukaguzi Msaidizi wa Polisi katika Chuo cha Taaluma ya Polisi kilichopo Kurasini, Dar es Salaam. Rais Magufuli alitoa kauli hiyo baada ya kupokea taarifa kutoka kwa IGP Sirro kuwa jumla ya askari 3,089 wamepandishwa vyeo na wengine 818 wanaendelea na mafunzo katika Cho cha Polisi Moshi (CCP).Akijibu hoja hiyo, Rais Magufuli alisema kuwa alipoombwa kibali cha kuajiri askari wapya, aliamuru ajira hizo ziende kwa vijana waliomaliza mafunzo ya Jeshi la Kujenga Taifa (JKT) ili kuepuka baadhi ya watu kuchomeka ndugu na rafiki zao wasiokuwa na sifa. “Niliagiza ajira mpya za askari 800 wapewe vijana waliohitimu JKT; nililifuatilia suala hilo kwa karibu sana na ninafahamu kwamba hata Naibu Waziri hapa Masauni alileta watu wake 11 lakini hawakuingia, nasema uongo Naibu Waziri? “alieleza Rais Magufuli.Rais aliiagiza Wizara ya Mambo ya Ndani ya Nchi pamoja na IGP Simon Sirro kuzingatia vigezo na masharti ya ajira ndani ya Jeshi hilo badala ya kuajiri kidugu na kirafiki. Aidha, Rais Magufuli pia alikinyoonyeshea kidole kitengo cha fedha katika Wizara ya Mambo ya Ndani ya kuwa bado kina matatizo. Alisema licha ya kuwaondoa baadhi ya watendaji waliokuwepo hapo na kuwaweka wapya, lakini bado kitengo hicho kina matatizo na kuitaka Wizara na IGP kukifuatilia kwa karibu. Aliitaka Wizara hiyo pia kushughulikia kero za askari wa chini ikiwemo madai yao ya fedha za uhamisho pamoja na posho mbalimbali.Alisema wakati mwingine hata fedha zinazotumwa Serikali hazifiki kwa wahusika. Katika kuhakikisha askari wa vyeo vya juu na wale wa chini wanafanya kazi kwa weledi, nidhamu na kuheshimiana, Rais alisema hataki kusikia askari yeyote wa chini amewekwa ndani kwa makosa ambayo hakuyafanya wakati akitimiza majukumu yake au askari wa vyeo vya juu kuwazuia askari wa chini kushughulikia vitendo vya uhalifu kwa kisingizio kuwa hawajawatuma kufanya hivyo.Kuhusu Jeshi la Magereza, Rais alisema alisikitishwa na Jeshi hilo kwa kuwa licha ya kutoa fedha Sh bilioni 10 kwa ajili ya ujenzi wa nyumba za makazi ya askari Ukonga jijini Dar es Salaam, lakini cha kushangaza mpaka sasa hakuna fedha wala nyumba mahali hapo. Kutokana na hali hiyo, Rais alisema aliamua kufanya mabadiliko haraka kwa kumuondoa aliyewahi kuwa Mkuu wa Jeshi hilo, Kamishna Jenerali Dk Juma Malewa na kumteua Kamishna Jenerali mpya Phaustine Kasike kuchukua wadhifa huo na kumwagiza alifuatilie suala hilo.Kuhusu askari wanaojitoa muhanga katika kupambana na uhalifu nchini kama ilivyokuwa kwa mauaji ya Kibiti, Rais Magufuli alisema ataendelea kuwapandisha vyeo askari wa aina hiyo. Alisema mauaji ya Kibiti yaligharimu maisha ya watu wengi wakiwemo askari polisi zaidi ya kumi, lakini Polisi pamoja na vyombo vingine vya ulinzi na usalama walisimama imara kuyadhibiti mauaji hayo ingawa hakukuwa na mwanasiasa yeyote aliyejitokeza kuyalaani.Kutokana na askari 27 walioongozwa na aliyekuwa RPC wa Mwanza wakati huo, Ahmed Msangi, kuonesha ushujaa kwa kupambana wauaji walioendesha mauaji msikitini jijini Mwanza, Rais Magufuli alisema atawapandisha vyeo baadhi yao na ataendelea kufanya hivyo. “Vyombo vya ulinzi na usalama mnafanya kazi kubwa, mlividhibiti vitendo hivyo kwenye maeneo mbali mbali ikiwemo Kibiti, Arusha na Mbeya, nayapongeza majeshi yote kwa jinsi mnayoshirikiana na kupendana, endeleeni kuwa macho, msimwonee mtu, ila ongezeni bidii,”alisisitiza."
666d159ddea5ec0bb15462f9c781fa72fc2152ad," Waziri wa Habari, Utamaduni, Sanaa na Michezo, Dk Harrison Mwakyembe amesema jijiin Dar es Salaam kuwa,wajumbe wengine watawasili kesho.Waziri Mwakyembe ameyasema hayo wakati anazungumza na wahariri wa habari za michezo kutoka vyombo vya habari nchini'Kwa mujibu wa Waziri Mwakyembe, viongozi wa juu wa shirikisho hilo wakitarajiwa kuwasili Februari 22.Msafara wa Rais wa FIFA, Gianni Infantino unaotarajiwa kuwa na watu 70, utakutana na Rais John Magufuli kabla ya kuzungumza na wanahabari katika ukumbi wa JNICC, jijini humo."
66bc5c0a87bb4f42fc38fed7345879c55cc91a6d," MAMLAKA ya Hifadhi ya Ngorongoro(NCAA) imesema hifadhi hiyo inakabiliwa na ongezeko kubwa la fi si inayofi kia 600 kutoka 200 waliopo, idadi ambayo ni kubwa na imekuwa ikisababisha madhara kwa wanyama na tishio kwa binadamu.Akizungumza jijini hapa, Kamishna wa hifadhi hiyo, Dk Fredy Manongi alisema baadhi ya wanyama walioathirika na ongezeko la fisi ni pamoja na duma ambao watoto wao huwa wanaliwa na fisi na kutishia kutoweka kwa wanyama hao ambao wamekuwa wakiwindwa na makundi makubwa ya fisi wenye njaa kali.Alisema hivi sasa mamlaka hiyo inatekeleza mradi wa kudhibiti fisi ndani ya hifadhi hiyo, wakiona inafaa baada ya utafiti wa mradi huo watapunguza fisi hao ili kuwezesha hifadhi hiyo kuwa na fisi wachache kulingana na eneo la hifadhi hiyo. Kuhusu idadi ya simba, Kamishna Manongi alisema ndani ya hifadhi hiyo kuna simba wapatao 1,172 ambao idadi yao haiongezeki kwa kiwango kikubwa.Akizungumzia ujenzi wa mradi wa jengo la ghorofa 14 ambalo ni kitega uchumi cha mamlaka hiyo, alisema ni mradi mbadala wa kuiwezesha mamlaka hiyo kupata kitega uchumi kingine iwapo hifadhi itatetereka kutokana na mtikisiko wa uchumi duniani pindi ukitokea tena na kuathiri sekta hiyo ya utalii.Alisema gharama za awali za mradi huo ilikuwa ni Sh bilioni 42 kutokana na mabadiliko yaliyotokana na kupanda kwa bei ya gharama za vifaa vya ujenzi, gharama hiyo iliongezeka hadi kufikia Sh bilioni 45 na hadi sasa jumla ya Sh bilioni 39.4 zimeshalipwa kwa mkandarasi wa jengo hilo.Akizungumzia mradi wa jengo hilo, Naibu Waziri wa Maliasili na Utalii, Costantine Kanyasu ameiagiza Mamlaka ya Hifadhi ya Ngorongoro(NCAA) kulitangaza jengo lake la kitega uchumi lenye urefu wa zaidi ya ghorofa 10 lililopo katikati ya Jiji la Arusha ili liweze kupata wawekezaji, hivyo kuingizia mapato mamlaka hiyo ."
66e3665d6c0148cc17e299050f744290b8a3d093," Kwa mujibu wa Ofisi ya Taifa ya Takwimu (NBS), Mfumuko huo wa bei unamaanisha kasi ya upandaji wa bidhaa na huduma kwa mwaka ulioishia mwezi Mei 2015 imeongezeka ikilinganishwa na kasi iliyokuwepo kwa mwaka ulioshia mwezi Aprili 2015.Akizungumza jana jijini Dar es Salaam, Mkurugenzi wa Sensa ya Watu na Takwimu za Jamii wa Ofisi ya Taifa ya Takwimu, Ephrahim Kwesigabo alisema farahisi za bei zimeongezeka hadi 157.86 kwa mwezi Mei 2015 kutoka 149.89 mwezi Mei 2014.Alisema kuongezeka kwa mfumuko wa bei wa mwezi Mei kumechangiwa na kuongezeka kwa bei za baadhi ya bidhaa za vyakula na bidhaa zisizo za vyakula kwa kipindi kilichoishia mwezi Mei, 2015, zikilinganishwa na bei za mwezi Mei 2014.Aliongeza kuwa kwa upande wa bidhaa hizo ni pamoja na bei za unga wa muhogo kwa asilimia 12.3, nyama asilimia 6.0, samaki asilimia 11.7, maharage asilimia 4.2 na choroko kwa asilimia 13.9.Kwa upande mwingine, baadhi ya bei za bidhaa zisizo za vyakula zilizochangiwa kuongezeka kwa mfumuko wa bei wa mwezi Mei, 2015 zikilinganishwa na bei za mwezi Mei 2014 ni pamoja na mavazi ya wanaume kwa asilimia 5.6, mavazi ya wanawake asilimia 3.5, vyakula kwenye migahawa asilimia 4.1 na huduma za malazi kwa asilimia 4.2.“Mfumuko wa bei wa bidhaa za vyakula na vinywaji baridi kwa mwezi Mei umeongezeka hadi asilimia 8.5 kutoka asilimia 7.1 ilivyokuwa mwezi Aprili 2015,” alisema.Alisema kwa upande wa mfumuko unaopimwa kwa kipimo cha mwezi, umeongezeka kwa asilimia 0.4 ukilinganisha na aongezeko la asilimia 0.8 mwezi Aprili, 2015.Faharisi za bei katika kipindi hicho zimeongezeka hadi 157.86 mwezi Mei 2015 kutoka 157.21 mwezi Aprili na kuongezeka kwa fahirisi kumechangiwa na kuongezeka kwa bei za bidhaa ya vyakula na sizizo za vyakula.Baadhi za vyakula zilizochangia kuongezeka kwa fahirisi ni pamoja na mahindi kwa asilimia 3.3, unga wa mahindi kwa asilimia 4.0, samaki wabichi asilimia 2.1, ndizi za kupika kwa asilimia 9.4,."
67739262a5ab2475ae7180e250e62e8d3e7e3db2," Kaimu Meneja Mkuu wa Kampuni ya Gesi ya Taifa (GASCO), Kapuulya Musomba alisema hayo jana jijini Dar es Salaam wakati akitoa Taarifa ya Utekelezaji wa Ujenzi wa Miundombinu ya Gesiasilia kutoka Madimba-Mtwara, Songosongo-Lindi na Pwani hadi Dar es Salaam.Alisema mradi wa bomba la gesi utakapokamilika, utapunguza gharama za utumiaji wa mafuta katika kuendeshea mitambo ya umeme. Alisema fedha za mradi wa gesi asilia ni za mkopo na mkandarasi ameshalipwa asilimia 81 ya ujenzi wa bomba hilo.Kwa upande wake, Kaimu Mkurugenzi Mtendaji wa TPDC, James Andilile alisema mradi wa bomba la gesi asilia utapokelewa Juni mwaka huu na kuanza kusambaza maeneo mbalimbali.Lakini, alisema kikwazo cha usambaji wa gesi asilia kwa Dar es Salaam ni mipango miji. “Ujenzi wa vituo vya kupokelea gesi asilia Mtwara, Somanga Fungu Kilwa, Kinyerezi na Tegeta Dar es Salaam utakamilika mwishoni mwa mwezi huu,” alisema.Alisema kwenye usambazaji kwa matumizi ya nyumbani, wanashirikiana na Chuo Kikuu cha Dar es Salaam na Taasisi ya Teknolojia Dar es Salaam (DIT).Mwenyekiti wa Bodi ya TPDC, Michael Mwande alisema kukamilika kwa bomba la gesi asilia, kutasaidia usambazaji wa umeme vijijini katika maeneo mbalimbali.Alisema mpaka sasa tayari magari 60 yanatumia gesi asilia. Nyumba 70 na baadhi ya taasisi pia zinatumia gesi. Pia, Megawati 300 za umeme huzalishwa kwa kutumia gesi asilia."
6785befb8d46eba5ab121260b0712c1a47d7f5ea," Zari ambaye amezaa watoto wawili na Diamond, amewatangazia mashabiki wake kuachana na Diamond kupitia ukurasa wake wa mtandao wa kijamii wa Instagram.Alisema sababu ya kuamua kuchana na Diamond ni matukio mfululizo ya usaliti wa kimapenzi.Licha ya kuwa na Zari, lakini mara kadhaa Diamond amekuwa akikumbwa na kashfa za kutoka kimapenzi na wasichana wengine akiwemo Video Queen Tunda, na mwezi uliopita kuna msichana alisambaza picha ya video inayomuonyesha yuko Madale nyumbani kwa msanii huyo na alipoulizwa alidai kuitwa na kulala na msanii huyo.Mwaka jana aliingia kwenye kashfa ya kuzaa na mwanamitindo Hamisa Mobeto mtoto wa kiume, Abdul kabla ya kufikishana mahakamani kwa ajili ya matunzo ya mtoto huyo ambapo Diamond aliamuliwa kutoa fedha kila mwezi.Kana kwamba haitoshi, mwishoni mwa mwezi uliopita, Diamond alionekana na mpenzi wake wa muda mrefu Miss Tanzania 2006 Wema Sepetu katika hafla ya kumtambulisha msanii mpya wa WCB Maromboso.Licha ya wawili hao kukanusha kwamba hawajarudiana, lakini mikao yao kwenye hafla hiyo ilizua maswali mengi. Zari aliandika ujumbe mrefu kwenye ukurasa wake juzi na kuweka wazi sababu za kuamua kuachana na nyota huyo aliyezaa nae watoto wawili, Latifa na Nillan.“Elewa hiki ni kitu kigumu sana kwangu kukifanya, kumekuwa na tetesi mbalimbali baadhi kati ya hizo zimekuwa na ushahidi ambao umekuwa ukisambaa katika vyombo vya habari kuhusiana na usaliti wa kimapenzi unaofanywa na Diamond, kwa huzuni nimeamua kuvunja uhusiano wangu wa kimapenzi na Diamond kwa heshima yangu”.“Tunaachana kama wapenzi lakini sio kama wazazi hii hainipunguzii mimi kuwa mtu wa kujitegemea, mama mwenye kujali na Boss Lady, wote mnatakiwa kufahamu hilo nitaendelea kujijenga kama mwanamke mwenye ushawishi, nitawahamasisha wanawake wote duniani kuwa maboss Ladies,”“Nitawafundisha watoto wangu wanne wa kiume kuwaheshimu wanawake na nitamfundisha binti yangu ni nini maana ya heshima, nimekuwa katika kiwanda cha burudani kwa miaka 12 sasa pamoja na changamoto zote hizo lakini nimefanikiwa kuwa mshindi kwa sababu mimi ni mshindi nawatakiwa wote siku njema ya wapendanao,” aliandika Zari.Baada ya ujumbe huo, mashabiki wa wawili hao walitoa maoni yao, wengine wakisikitika na wengine wakifurahi. Aidha mpaka jana mchana, Diamond hakuzungumza chochote kuhusu jambo hilo na waandishi wa gazeti hili walimsaka bila mafanikio.Kadhalika msanii huyo ambaye pia hupenda kutumia mitandao ya kijamii kuzungumzia masuala yake mbalimbali, jana hakuandika chochoe kuhusu tukio hilo na mpenzi wake huyo raia wa Uganda, zaidi ya kupost vitu vingine ikiwemo taarifa ya kundi lake la WCB kufungua tawi lingine Nairobi, Kenya kwa ajili ya kuendeleza vipaji."
6789d7f08729f9f8fa244f46b6a7bed62f5159e5," MFANYABIASHARA Mohammed Dewji ameahidi kutoa shilingi milioni 100/- kwa timu ya Taifa ya Tanzania bara 'Kilimanjaro Stars' na bodaboda moja kwa kila mchezaji endapo timu hiyo itatwaa taji la michuano ya cecafa nchini Uganda.Ametoa ahadi hiyo alipoitembelea kambi ya Kilimanjaro Stars nchini Uganda.""Unajua kila mtu kwa bahati mbaya kwenye mpira unahitaji ushindi, na tunataka tufanikiwe kwa hiyo nawatakia kila la heri na tutoe jasho na tu-fight kila mechi ambayo iko mbele yetu""amesema Dewji.‘Kilimanjaro Stars’ leo itakuwa na kibarua kingine kigumu cha kutafuta pointi tatu dhidi ya wenzao Zanzibar, ‘Zanzibar Heroes ‘ katika mchezo wa pili utakaochezwa kwenye Uwanja wa KCCA, Kampala katika muendelezo wa michuano ya Cecafa.Kilimanjaro Stars wanahitaji ushindi baada ya kufungwa na bingwa mtetezi, Kenya ‘Harambee Stars’ bao 1-0 kwenye mchezo wa ufunguzi wakati Zanzibar Heroes nao wanahitaji ushindi kufuatia sare ya bao 1-1 dhidi ya Sudan katika mchezo wao Kilimanjaro Stars katika michuano hiyo ya Baraza la Vyama vya Soka vya Afrika Mashariki na Kati (Cecafa) hadi sasa inashika mkia katika kundi lake ikiwa haina pointi huku Kenya ikiongoza kwa pointi tatu akifuatiwa na Sudan na Zanzibar wenye pointi moja baada ya kupata sare.Mashabiki wengi wanasema Zanzibar inaweza kuibuka na ushindi kulingana na ubora wa kikosi chao lakini mchezo huo utakuwa na ushindani kwa sababu timu zote zina wachezaji wanaojuana kwani wachezaji 14 wa Zanzibar wanacheza katika klabu za Tanzania Bara.Licha ya wachezaji kufahamiana katika michuano iliyopita mwaka juzi Zanzibar Heroes iliifunga Tanzania Bara kwa mabao 2-1 pia ilicheza fainali na Kenya na kupoteza kwa penalti 3-2 baada ya sare ya 2-2 katika muda wa kawaida.Kocha wa Kilimanjaro Stars, Juma Mgunda alisema mchezo dhidi ya Zanzibar ni mechi ngumu ila wamejipanga kuhakikisha wanapata ushindi ili kujiweka katika nafasi nzuri ya kufuzu nusu fainali.“Tumejifunza kilichosababisha kupoteza mchezo dhidi ya Kenya na wachezaji wanaelewa mchezo wa kesho (leo) Watanzania wanahitaji nini hivyo kwa uwezo wa Allah tutajitahidi kuhakikisha tunapata ushindi na Watanzania wasikate tama,” alisema Mgunda.Nahodha wa timu hiyo Aishi Manula amesema wana matumaini ya kusonga mbele hivyo kupoteza mchezo uliopita hakuwezi kuwakatisha tama ya kuendelea kupambana.Aliongeza matarajio yao makubwa ni kuhakikisha wanavuna pointi sita wakianza na Zanzibar pamoja na kwamba wanatimu nzuri lakini wataingia wakiwa hawana cha kupoteza zaidi ya kutaka pointi tatu.“Tunacheza na Zanzibar tunajua wana kikosi kizuri lakini tunahitaji pointi tatu ili kujiweka katika nafasi nzuri ya kusonga mbele katika hatua ya nusu fainali,” alisema Manula.Zanzibar itamkosa Ibrahim Hilika ambaye alioneshwa kadi nyekundu katika mchezo dhidi ya Sudan lakini kocha Hemed Morocco alisema kukosekana kwake hakuna pengo kwa sababu ana kikosi kipana.Mchezo mwingine Kenya watavaana na Sudan katika mchezo wa utangulizi utakaochezwa kwenye uwanja huo. Katika mchezo uliochezwa jana mchana Eritrea iliifunga Burundi kwa bao 1- 0 lililofungwa na Robel Kindane dakika ya 45."
679aa28fed2eb1a03cbed1fe216be4df18fc1712," IMEELEZWA kuwa changamoto ya wazazi na walezi, kutolipa kipaumbele suala la elimu, ndiyo chanzo kikubwa cha matokeo mabaya ya shule tatu za sekondari mkoani Tanga katika matokeo ya kidato cha nne mwaka 2018.Hayo yamesemwa na baadhi ya wadau wa elimu, walipohojiwa na gazeti hili kuhusu shule hizo kufanya vibaya. Akitangaza matokeo ya kidato cha nne mwaka 2018, Katibu Mtendaji wa Baraza la Mtihani Tanzania (Necta), Dk Charles Msonde alitaja shule kumi za mwisho kitaifa, ambapo shule tatu zimetoka mkoani Tanga katika wilaya za Handeni na Kilindi, ambazo ni Seuta, Kwediboma na Komkolakala.Mwalimu mstaafu, Juma Athumani alitaja sababu kuu mbili ambazo kwa namna moja au nyingine zimechangia wanafunzi kufeli. Alisema kwamba suala la kwanza ni kama darasa lina wanafunzi wengi na uwezo wa wanafunzi ni mdogo, hali hiyo inaweza kuchangia darasa kufeli. Alisema mazingira nayo yanachangia. “Kufeli kwa shule katika matokeo yoyote si kwamba ndiyo shule nzima haifundishi si kweli...kila mwaka darasa la mtihani linakuwa na hali yake, kwa mfano kama wanafunzi wengi katika darasa wana uwezo mdogo hapo darasa linakuwa halina ushindani na pia mara nyingi darasa kama hilo walimu wanakuwa na uvivu wa kulifundisha,” alisema.Aliongeza kuwa “ mazingira ya jamii zinazozunguka nayo inaweza kuwa chanzo kwani maeneo ya Handeni na Kilindi jamii zake huwa ni za wafugaji, Wamasai, Wazigua na Wanguu, na wengi vijiji vyao vimekaa mbalimbali sana hapo kunakuwa na uvivu mkubwa wa kuhudhuria masomo kwani utoro nao unaathiri maendeleo ya kitaaluma.” Isidore Alphonce, mkazi wa Kwediboma, yeye alibainisha kuwa wazazi na walezi ni chanzo kikubwa cha wanafunzi kufanya vibaya.“Unakuta jamii nyingi za hapa ni za wafugaji na wakulima...wakati katika baadhi ya maeneo wazazi na walezi wanafuatilia maendeleo ya watoto wao huku hilo jambo ni geni mpaka wazazi wafanye kuitwa, tena siyo wote wanaohudhuria vikao.. vile vile mwalimu akimfuatilia mwanafunzi kwa karibu anaambulia vitisho kutoka kwa mzazi,” alisema. Mjasiriamali kutoka eneo la Kiburashi, Mariamu Issa, alisema mfumo wa elimu ni sababu nyingine na kuwa shule zilizofanya vizuri, zina utaratibu wa viwango vya alama kuingia darasa jingine, lakini serikalini hakuna.“Unakuta darasa zima kuanzia kidato cha kwanza hadi cha nne hakuna mchujo, halafu unategemea matokeo mazuri kweli yatapatikana, kama siyo kulaumu walimu ?” alihoji. Aliongeza kuwa ili kwenda vizuri, Wizara ya Elimu, Sayansi na Teknolojia iangalie upya mfumo wa elimu. Mmoja wa viongozi wa wilaya ya Kilindi ambaye hakutaka kuandikwa, alipopigiwa simu na mwandishi wa HabariLeo kuhusu maoni yake, alisema uongozi wa wilaya ya Kilindi jana ulikuwa kwenye kikao cha kujadili suala hilo na kwamba kilikuwa kikao cha siku nzima.Katika hatua nyingine, Shule ya Sekondari ya Jangwani imekuwa ya 239 kati ya 3488 kitaifa, kwenye matokeo ya kidato cha nne yaliyotolewa juzi, ambapo mwaka 2017 ilikuwa ya 307 kati ya 3039. Ofisa Sekondari wa Halmashauri ya Manispaa ya Ilala, Elizabeth Ngonyajn alisema hayo alipokuwa akizungumza na Habari Leo kuhusu kupanda kwa ufaulu wa shule hiyo. Alisema katika matokeo hayo, kimkoa Jangwani ilikuwa shule ya 32 kati ya 239, kwa mwaka juzi ilikuwa ya 37 kati ya shule 229.Ngonyani alisema matokeo hayo yameendelea kuwa mazuri, baada ya shule hiyo kuchukua hatua za ziada kutokana na kushika nafasi ya mwisho kwenye matokeo ya kidato cha sita mwaka jana. Alitaja baadhi ya hatua walizozichukua ni kubadilisha uongozi na kumweka mwalimu mkuu, ambaye anasimamia nidhamu na taaluma, kuhakikisha watoto wanasoma ikiwa ni pamoja na kupewa mitihani ya mazoezi ya kila mwezi.Alikiri kuwa mwaka jana shule hiyo haikuwa na mazoezi ya kutosha, hivyo baada ya kutambua hilo, kila wiki kila mwalimu anatoa mazoezi ya masomo yake. Pia, halmashauri hiyo ilianza kuandaa mitihani ya wilaya kwa shule zake za sekondari, kwa kuwapa mitihani ya pamoja ambayo inasahihishwa pamoja. Alisema kuwa mkakati mwingine uliofanywa na halmashauri hiyo ni kuipa kila shule mlezi, ambapo maofisa wa halmashauri hiyo wamegawiwa kila moja shule yake, kukagua mambo mbalimbali ikiwemo masomo, vipindi na mengineyo yanayohusiana na taaluma.“Halmashauri yetu ina shule 52 mmoja haijasajiliwa ila tunajitahidi ili isajiliwe,” alisema na kuongeza kuwa utoaji wa mazoezi kwa kila mwanafunzi, umekuwa ukifanywa na mwisho wa mwezi wanapimwa. Aliongeza kuwa jitihada nyingine zilizofanyika ni kwamba walimu 48 wakongwe walihamishwa katika shule hiyo na kupelekwa shule nyingine, na walimu wapya wasio wazoefu walipelekwa Jangwani.Alisema ili kuhakikisha na matokeo ya kidato cha sita yanakuwa mazuri, wana kikao wiki ijayo na wakuu wa shule ili waangalie mikakati waliyoipanga ya ufaulu imefikia wapi. Mwaka jana, Waziri wa Nchi Ofisi ya Rais, Tawala za Mikoa na Serikali ya Mitaa (Tamisemi), Seleman Jaffo aliagiza kufanywe mabadiliko ya uongozi pamoja na walimu waliokaa muda mrefu wa shule hiyo, baada ya kufanya vibaya katika matokeo ya kidato cha sita. Shule hiyo awali iliyokuwa ikifanya vizuri, mwaka jana ilikuwa ilikuwa ya 451 kati ya 453 katika orodha ya shule 10 za mwisho."
6882c98a5a411b163d838e9aea148cebd5aab5c4," KOCHA Mkuu wa timu ya soka ya Uganda chini ya miaka 17, Peter Onen amekitabiria makubwa kikosi cha timu ya taifa ya vijana cha Tanzania, Serengeti Boys katika michuano ya Mataifa ya Afrika itakayofanyika nchini mwakani. Akizungumza na waandishi wa habari baada ya mchezo wa fainali, ambao Uganda waliibuka na ushindi baada ya kuifunga Ethiopia 3-1, Onen alisema Serengeti ni timu nzuri na itafika mbali katika michuano ijayo.‘’Naamini Serengeti ni timu nzuri zaidi yetu hususan katika utimamu wa mwili na kumiliki mpira na hata kama kuna changamoto chache kuna muda mrefu sana wa mwalimu kuweza kurekebisha na kuweza kuwakilisha vema mwakani kwenye mashindano ya Afcon”, alisema. Aidha, Onen alisema Uganda na Tanzania zitawakilisha vema na kuwaahidi watu wa Afrika mashariki kuziunga mkono timu hizo kwa lengo la kupeperusha vizuri ukanda huu wa Afrika Mashariki. Pia Onen alisema kuna haja ya kuwatunza vizuri hawa wachezaji wetu ili waje kuwa tegemezi kwa Taifa kwa siku za usoni na si kwaajili ya mashindano haya tu."
68cfb4cefd190d64520200428b1a773d5ac65853," MFANYABIASHARA maarufu nchini, Dk Reginald Mengi (77), ameingia kwenye rekodi ya pekee nchini na kuweka historia, kutokana na mapokezi ya mwili wake Moshi mkoani Kilimanjaro alikozaliwa.Mengi aliyefariki dunia Mei 2, mwaka huu Dubai katika Umoja wa Falme za Kiarabu (UAE) baada ya kuugua kwa muda mfupi, juzi aliagwa rasmi na maelfu ya wakazi wa Dar es Salaam, walioongozwa na Rais John Magufuli. Mwili wa Dk Mengi uliwasili kwenye Uwanja wa Ndege wa Kimataifa wa Kilimanjaro (KIA) jana saa nne asubuhi na kuingizwa kwenye gari ya kifahari aina ya Toyora Land Cruiser (V8) iliyopambwa vyema kwa maua na kuwekwa kibao kilichoandikwa kwa lugha ya Kiingereza, yakimaanisha “Pumzika kwa amani Dk Mengi.”Uwanjani hapo msafara wa familia, ndugu na jamaa uliosindikiza mwili huo Kilimanjaro, ulilakiwa na umati wa watu wakiwemo viongozi wa Mkoa wa Kilimanjario. Miongoni mwa viongozi walioupokea mwili huo ni Mkuu wa Wilaya ya Arumeru, Jerry Muro, Mkuu wa Wilaya ya Hai, Lengai Ole Sabaya, Mkuu wa Mkoa wa Dar es Salaam, Paul Makonda na Mkuu wa Mkoa wa Njombe, Christopher Ole Sendeka.Aidha, njiani ambako mwili huo ulipita kuelekea nyumbani kwa mfanyabiashara huyo bilionea, hali haikuwa shwari kutokana na mafuriko ya watu waliojitokeza kuusindikiza mwili huo. Katika eneo la Kwa Sadala, msafara huo ulilazimika kuchukua takribani nusu saa kupita kutokana na watu wengi waliojitokeza na kuziba barabara, akinamama walitandika kanga zao huku wengine wakifagia njia mbele ya gari lililobeba mwili wa Dk Mengi aliyekuwa akilimiliki Kampuni za IPP.Katika maeneo mengine, wananchi walilazimisha kusukuma gari lililobeba mwili huo, hali iliyolazimu askari polisi waliokuwa wakisindikiza msafara huo, kuingilia kati na kuwazuia ili kuendana na muda. Kutoka KIA hadi nyumbani kwa Dk Mengi kijijini Nkuu Machame, kunakadiriwa kuwa na umbali wa kilometa 36, lakini msafara huo ulichukua zaidi ya saa nne kufika nyumbani kutokana na kila mara kulazimika kusimama kutokana na idadi kubwa ya watu wanaojitokeza kuuzuia na kuangua vilio.Wengi wa watu waliojitokeza barabarani ni pamoja na akinamama, ambao wengi wao walisikika wakielezea namna mfanyabiashara huyo alivyowasaidia kupitia Vicoba na hivyo kufanikiwa kuendesha maisha yao. Kilimanjaro yazizima Vilio na simamzi hususani katika Kijiji cha Mkweseko vilisikika baada ya gari lililokuwa limebeba jeneza lenye mwili wa aliyekuwa Mwenyekiti Mtendaji wa Kampuni za IPP, Dk Mengi kuwasili.Baada ya kuwasili kwa mwili huo KIA 3:40 asubuhi, na ndege ya Shirika la Precision Air yenye namba 5H_PWC ulipokelewa na viongozi mbalimbali wa kiserikali, dini pamoja na wananchi. Msafara uliyokuwa umebeba mwili uliondoka uwanjani hapo saa 4:15 na ulipita katika barabara ya Moshi/ Arusha mpaka ulipofikishwa katika Kijiji cha Mkweseko wilayani Hai.Kutokana na msafara huo, baadhi ya wafanyabiashara walilazimika kufunga biashara zao ili kupata fursa ya kushughudia mwili huo ukipitishwa barabarani, ambako maelfu ya wananchi wakiwa wamebeba majani aina ya Masale wakipunga kuonyesha ishara ya kuaga. Hata hivyo, msafara huo ulisongwa na maelefu ya wananchi, huku wengine wakishinikiza kuruhusiwa kubeba jeneza lenye mwili huo, ingawa hawakufanikiwa kutokana na Jeshi la Polisi kuzuia hali hiyo ili kuepusha vurugu.Wananchi walionekana kutaka kusimamisha msafara, yalianza maeneo ya KIA, Bomang’ombe, Kwa Sadala lakini ilipofika Kijiji cha Nkwarungo, ulisimamishwa kwa lengo la kupunguza magari ambayo yalikuwa ni zaidi 100. Miongoni wa watu waliojitokeza ni wanafunzi wa shule za msingi na sekondari pamoja na wanafunzi wa Chuo cha Uuguzi na Uganga Usaidizi cha Machame, ambao baadhi walionekana wakiangua vilio na huku wengine wakishinikiza mabango yenye jumbe mbalimbali.Msafara huo ulisimamisha biashara katika miji ya KIA, Bomang’ombe na Kwa Sadala na baadhi ya wananchi walisikika wakimuelezea Dk Mengi kama shujaa wa mapinduzi ya kiuchumi nchini. Mkuu wa Itifaki wa familia ya Dk Mengi, Wilfred Mushi, alisema ratiba ya awali imebadilika kutokana ibada iliyokuwa ifanyike Machame kuhamishiwa Usharika wa Moshi Mjini wa Kanisa la Kiinjili la Kilutheri Tanzania (KKKT). “Ibada ya mazishi ya mpendwa wetu tulitarajia kuifanyia Machame lakini tumepokea maombi mengi kwa wananchi wa Mkoa wa Kilimanjaro wakiongozwa na Mkuu wa Mkoa, Anna Mgwhira, wakitaka tuhamishie Moshi Mjini kutokana na ukubwa wa eneo, jambo ambalo familia imekubaliwa,” alisema Mushi.Alisema familia imepanga mwili wa marehemu, utapumzishwa kwanza katika nyumba yake iliyopo katika Kijiji cha Mkweseko, ambako leo baada ya kutoka kanisani Moshi Mjini utapelekwa kijijini alipozaliwa Nkuu Sinde Kata ya Machame Mashariki kwa ajili ya maziko. Majaliwa kuongoza maziko Wakati mwili huo ukipokelewa nyumbani alikozaliwa Dk Mengi, leo Waziri Mkuu, Kassim Majaliwa anatarajiwa kuongoza maelfu ya Watanzania katika maziko ya mfanyabiashara huyo aliyezaliwa Mei 29, 1942.Pamoja na Waziri Mkuu, viongozi wengine wanaotarajiwa kushiriki katika maziko hayo ni pamoja na Spika wa Bunge, Job Ndugai, mawaziri wa wizara mbalimbali, wabunge na wakuu mikoa jirani. Viongozi wanena Akizungumza na waandishi wa habari jana mkoani hapa, Mkuu wa Mkoa wa Kilimanjaro, Anna Mghwira, alisema mipango ya mazishi imekamilika na hali ya ulinzi na usalama kwa Mkoa wa Kilimanjaro imeimarishwa.Mghwira alisema mkoa huo umepoteza mzalendo wa kweli, aliyepigania maendeleo bila ubaguzi wa aina yoyote. Aidha, alisema ndoto ya Mwenyekiti Mtendaji wa Kampuni ya IPP, Dk Mengi ya kufungua mashamba ya zao la parachichi na kiwanda kipya cha sukari, imezimika. Kufunguliwa kwa mashamba na kiwanda hicho, kulikuwa na matarajio ya kutoa ajira za watu zaidi ya 5,000 ambao pia ungeinua uchumi wa Mkoa wa Kilimanjaro na Taifa kwa ujumla.Alisema mara kadhaa alikuwa akifanya mazungumzo na Dk Mengi, ambaye alisema anahitaji angalau ekari kati ya 2,000 hadi 5,000 ambazo ni maalumu kwa ajili ya vijana kupata kazi kwa takribani watu 3,000. Akimzungumzia Dk Mengi, aliyekuwa Waziri wa Maliasili na Utalii katika Awamu ya Nne, Lazaro Nyalandu alitaka vijana kuwekeza kwa kuishi na watu vizuri, jambo ambo litasaidia kuacha historia njema odani ya jamii.Alisema Dk Mengi hakuwa mtu wa kujivuna, licha ya kuonekana ni tajiri na mwenye hadhi kubwa ndani na nje ya nchi. Akizungumzia safari kutoka Dar es Salaam hadi mkoani Kilimanjaro, Makonda alisema kama mkoa walihakikisha wanafika mkoani Kilimanjaro salama, jambo ambalo limefanikiwa."
68cff36caed2898f19953a94b3aed78b29116044," MABADILIKO ya ratiba ya mechi za kufuzu fainali za kombe la mataifa Afrika, Afcon yaliyofanywa na Shirikisho la soka Afrika, CAF yataifanya timu ya taifa, Taifa Stars kuwa na nafasi finyu ya kupumzika kwani italazimika kucheza mfululizo.CAF imekuwa na mkutano wake wa kamati ya utendaji na kufanya mabadiliko ya mechi za kufuzu fainali za Afcon mwaka 2021zilizopangwa kufanyika Cameroon. Taarifa ya Ofisa habari wa Shirikisho la soka Tanzania (TFF) Clifford Ndimbo kwa vyombo vya habari jana, mechi za kwanza za kuwania kufuzu sasa zitachezwa mapema, Oktoba 7 mpaka 15 mwaka huu.Stars itawania kufuzu fainali za Afcon kwa mara ya pili mfululizo baada ya msimu huu kushiriki fainali za Misri na kuishia hatua ya makundi. Tanzania imefuzu kwa mara ya kwanza baada ya miaka 39.Kwa mujibu wa Ndimbo, kamati ya utendaji ya Caf iliyokutana Cairo Misri juzi, ilipanga raundi nyingine ya mechi hizo ichezwe Novemba 11 mpaka 19 mwaka huu. “Raundi nyingine itachezwa Agosti 31, 2020 mpaka Septemba 8, kabla ya raundi nyingine kuchezwa kati ya Oktoba 3-15 na raundi ya mwisho itachezwa Novemba 9-17 2020’’."
68f2fa12b2724f34f4a5eb70f9a9d61d32cedd5b," KWA mara ya kwanza katika historia ya mhimili wa Mahakama nchini, Wiki ya Sheria Kitaifa inayoandaliwa na Mahakama ya Tanzania itafanyika mkoani Dodoma, huku mgeni rasmi akitarajiwa kuwa Waziri Mkuu, Kassim Majaliwa.Wiki hiyo itakayoanza Januari 31 hadi Februari 5, mwaka huu itafanyika katika Viwanja vya Nyerere ikiambatana na maonesho ya utoaji elimu ya sheria na shughuli za mahakama kitaifa.Siku ya Sheria itaadhimishwa Februari 6, mwaka huu viwanja vya Mahakama Mtaa wa Chimara karibu na Hospitali ya Ocean Road, Jijini Dar es Salaam mgeni rasmi akiwa Rais John Magufuli.Akizungumza na waandishi wa habari juzi Dar es Salaam, Jaji Mkuu wa Tanzania, Profesa Ibrahim Juma alisema kauli mbiu ya maonesho hayo ni “Utoaji wa Haki kwa wakati; Wajibu wa Mahakama na Wadau’’.Alisema maudhui hayo yamechaguliwa kwa kuzingatia wajibu wa mahakama kupitia ibara ya 107A (1) ya Katiba ya Jamhuri ya Muungano wa Tanzania, 1977 inayoipa mahakama jukumu la kuwa chombo chenye mamlaka ya kuwa na uamuzi wa mwisho katika utoaji haki nchini.Sambamba na maonesho ya Dodoma na Dar es Salaam, utoaji wa elimu ya sheria kwa umma utaendelea katika kanda na mikoa nchi nzima na Dar es Salaam itatoa elimu hiyo kama kanda inayojitegemea.“Elimu itakayotolewa inahusu utaratibu wa kufungua mashauri, sheria na taratibu za kuendesha mashauri, taratibu za mashauri ya mirathi na ardhi, msaada wa kisheria, mifumo ya Tehama na ushughulikiaji wa malalamiko na kupokea maoni na mapendekezo ya kuboresha shughuli za mahakama na sekta nzima,”alisema.Alisema mahakama inatumia fursa ya Wiki ya Sheria kuelimisha wananchi mambo yaliyofanyika chini ya Mpango Mkakati wa miaka mitano, unaotekelezwa mwaka 2015-2020 ili kuondokana na changamoto.Changamoto hizo ni umbali wa huduma za mahakama kwa wananchi, majengo na miundombinu chakavu na uelewa mdogo wa wananchi juu ya uendeshaji wa mashauri. Jaji Juma alisema kwa sasa wameimarisha mfumo wa uendeshaji wa mashauri kwa kuwezesha wananchi kupata taarifa za mashauri kielekroniki.Alisema mawakili wanaweza kusajili mashauri kielekroniki ili mradi wawe na mtandao. Alisema kuwa wameanza na Mahakama Kuu Kanda za Dar es Salaam, Mbeya na divisheni zote na baadaye kwingine.“Pamoja na mfumo huo kuwa tayari kwa matumizi, kasi ya mawakili kuutumia bado ni ndogo hivyo tunawaomba watumie mfumo huu kusajili mashauri hasa yale ya madai na kama kutakuwa na changamoto ya matumizi ya mfumo tuwasiliane,” alisema.Akizungumzia mafanikio yaliyopatikana mwaka 2018, Jaji Mkuu alisema wananchi watapata fursa ya kufahamu mafanikio ikiwemo kushuka kwa mrundikano wa kesi, Mahakama Kuu mpya za Musoma na Kigoma kukamilika Juni mwaka huu, uzinduzi wa Mahakama 12 za Mwanzo, miradi 36 itakayokamilika kabla ya Juni 30, mwaka huu na kuanzisha Mahakama za Wilaya 28 kabla ya Desemba 31, mwaka huu.Alisema pia kutakuwa na mfumo wa usimamizi wa mawakili utakaodhibiti mawakili wa kujitegemea na kubaini mawakili wenye leseni hai na wasio na leseni na kufanya mkutano kwa njia ya video, mfumo ambao umeanza katika Mahakama za Hakimu Mkazi Mbeya, Kisutu, Bukoba na gereza la Segerea.Alisema watashirikiana na Wizara ya Elimu, Sayansi na Teknolojia, Ofisi ya Rais, Tawala za Mikoa na Serikali za Mitaa (Tamisemi), shule za sekondari na vyuo ili kukuza vipaji na"
6921316307f25e1f070c18a393f61ca57040842d," TIMU ya taifa ya Tanzania kwa wachezaji wenye umri chini ya miaka 17, Serengeti Boys, jana iliyaaga kiume mashindano ya Kombe la Cecafa baada ya kufungwa mabao 3-1 katika mchezo wa nusu fainali uliochezwa kwenye Uwanja wa Taifa jijini Dar es Salaam.Pamoja na kipigo hicho, Serengeti Boys imefuzu kwa fainali za mashindano ya Mataifa ya Afrika (Afcon 2019 U-17) zitakazofanyika jijini Dar es Salaam mwakani. Mashindano hayo ya Cecafa kwa U-17 yanatumika pia kupata mwakilishi wa Kanda ya Afrika Mashariki na Kati akayeungana na Serengeti Boys kucheza fainali hizo. Kwa ushindi wa jana, Uganda sasa itacheza na Ethiopia katika fainali itakayofanyika Jumapili kwenye Uwanja wa Taifa, baada ya timu hiyo kuifunga Rwanda kwa penalti 4-2 baada ya kutoka sare ya 2-2 katika dakika 90 za kawaida."
6924a0be0cfb962389189d06d94520969f1edb6c," SIKU chache baada ya timu ya soka yaTaifa, Taifa Stars kulazimishwa suluhu na Kenya kwenye mchezo wa kusaka kufuzu fainali za Kombe la Mataifa Afrika kwa wachezaji wa ndani, Chan, Waziri wa Habari, Utamaduni, Sanaa na Michezo Dk Harrison Mwakyembe, amesema matokeo hayo yametokana na wachezaji kukosa uzalendo wa kuilipigania taifa lao. Sare hiyo ya nyumbani imeiweka Tanzania katika wakati mgumu wa kusonga mbele hatua inayofuata ya michuano hiyo kwani inakwenda kurudiana ugenini Nairobi mwishoni mwa wiki hii na ikipoteza itatutoa nje michuano hiyo ambayo fainali zake zitafanyika Cameroon mwakani.Akizungumza na gazeti hili Dar es Salaam juzi, Mwakyembe alisema hakuna shaka na uwezo na vipaji walivyokuwa navyo wachezaji, lakini kinachowakwamisha ni kukosa moyo wa kizalendo na kucheza kwa kujitoa kulipigania taifa lao. “Mechi hii ya juzi tulicheza vizuri na kupoteza nafasi nyingi za mabao, lakini unaona kinachokosekana ni kitu kidogo cha kukosa kujitoa kwa ajili ya taifa lao, lakini nafasi bado tunayo kama watakwenda kucheza kwa ari na nguvu ya kulipigania taifa lao naamini tutashinda lakini wakicheza kama ilivyokuwa kwenye mechi ya juzi tutafungwa na kutolewa,” alisema Mwakyembe.Alisema tangu aanze kuifuatilia timu ya taifa mchezo pekee ambao aliona wachezaji wakicheza kwa kujitoa ni ule wa kufuzu Afcon 2019 dhidi ya Uganda ambao ulifanyika Uwanja wa taifa Dar es Salaam na kuibuka na ushindi wa mabao 3-0, lakini mechi zilizofuata asilimia kubwa walionekana kukosa uzalendo kwa taifa lao. Waziri huyo alisema hana shaka na uwezo wa kocha Etienne Ndayiragije wala viongozi wa Shirikisho la Soka nchini, TFF, bali kinachokwamisha ni wachezaji ambao wameshindwa kuzitumia fursa mbalimbali walizopata za kuonyesha vipaji vyao kwa kujitoa kulipigania taifa lao.Alisema kufanya hivyo hakulipi sifa taifa bali hata yeye mwenyewe kwani anapata nafasi ya kuonekana dunia nzima na kununuliwa na klabu kubwa Afrika na hata Ulaya kama ilivyo kwa nahodha Mbwana Samatta anayechezea KRC Genk ya Ubelgiji. Taifa Stars imekosa matokeo mazuri katika siku za karibuni ikiwemo kwenye michuano ya Afcon iliyofanyika Misri mwezi uliopita lakini pia hivi sasa inakabiliwa na kufuzu fainali za Kombe la Dunia 2022 nchini Qatar ambapo imepangwa kuanza na Burundi mechi ya awali."
697fe27651f3e320d31b68f340d284f4d1ceb3a2," SHIRIKISH O la Michezo ya Jumuiya ya Madola (CG F) limeitangaza Rwanda kuwa mwenyeji wa Mkutano Mkuu wa C G F utakaofanyika mwakani.Mkutano huo utafanyika mjini hapa Septemba 4 hadi 8, 2019. Pia watakuwa wakikumbuka miaka 10 tangu Rwanda ilipojiunga na Jumuiya ya Madola mwaka 2009, na mwaka mmoja baadae, Rwanda wataandaa Mkutano wa Kiserikali (C H O G M) mwaka 2020.Rais wa C G F, Louise Martin alisema: “Uanachama wa Rwanda katika Jumuiya ya Madola ni wa aina yake na tunakaribisha nafasi hii kusherehekea pamoja na wanachama chipukizi katika familia yetu ya michezo.Rwanda ni nchi ya kuvutia, na yenye uongozi mzuri wa michezo na wanaangalia mbele na kitendo cha kuandaa mkutano wa C G A bila shaka kutaiongeza hamasa ya kuendelea kufanya vizuri katika michezo.” Mbali na hayo, Rais wa C hama cha Michezo ya Jumuiya ya Madola cha Rwanda, alisema: “Tuna heshima kubwa kuchaguliwa kuwa wenyeji wa mkutano mkuu wa C G F 2019.Tunataka kutumia nafasi hii muhimu kujenga jina la Rwanda, na zaidi Jumuiya ya Madola. Rwanda imekuwa kituo cha kufanyikia mikutano ya kimataifa, na wajumbe watakaoshiriki mkutano huo watashuhudia jinsi jiji la Kigali lilivyo, na kuwa kitovu kikubwa cha uchumi wa Rwanda, ambao ni fahari kwa kila Mnyarwanda.”Mkutano huo mkuu utafanyika katika ukumbi wa Kigali C onvention C entre, ambapo ajenda kubwa itakuwa Uchaguzi Mkuu wa C G F, kupitia sheria zinazoongoza C G F na kanuni zake.Rwanda ilianza kushiriki Michezo ya Jumuiya ya Madola katika michezo ya 2010 iliyofanyika Delhi, India na kupeleka timu za riadha, ngumi, baiskeli na kuogelea, ambapo walishinda medali yao ya kwanza katika Michezo ya Jumuiya ya Madola ya vijana iliyofanyika Bahamas 2017 wakati walipotwaa medali ya shaba katika mchezo wa wavu wa ufukweni kwa wanawake.Wakati wa Michezo ya Jumuiya ya Madola iliyofanyika G old C oast, Australia 2018, nchi zote zilizoshiriki zilisimama kimya kwa dakika moja ili kutoa heshima kwa zaidi ya watu milioni 1 waliopoteza maisha katika mauaji ya kimbari 1994 dhidi ya Watutsi. Utakuwa Mkutano Mkuu wa pili kufanyika barani Afrika katika kipindi cha miaka saba, ambapo Kampala, Uganda ndio iliandaa mkutano wa mwaka 2012."
69bb74d66efe6e02fdc08fd29a1ccdd84a09db62," MAMLAKA ya Mapato (TRA) mkoani Dodoma, imewakumbusha walipa kodi kuhakikisha wanafuata taratibu zote za kulipa kodi na kufanya zoezi hilo kwa wakati ili wasipate usumbufu wa kisheria.Kauli hiyo imetolewa na Meneja Msaidizi (Madeni), Castro Angelo wakati akizungumzia wajibu wa walipa kodi na ukusanyaji wa madeni ya TRA mkoani hapa, hasa kodi ya mapato kwa wanaokadiriwa ambayo mwisho ni Desemba 31.Angelo alisema mwezi huu ndio mwezi wa mwisho kwa walipa kodi wanaokadiriwa, kulipa awamu yao ya mwisho kabla ya Desemba 31 na kutofanya hivyo kutasababisha riba na adhabu.Alisema kutokulipa kodi ni kinyume cha sheria, hivyo ni muhimu wafanyabiashara wazingatie ulipaji wa kodi. “Sio watu wa mapato tu, bali wapo watu wa VAT ambao wamewasilisha nyaraka zao lakini hawajalipa.Pia wapo watu wa ushuru, mabango na majengo,” alisema Angelo na kusisitiza kwamba watakaochelewa, watapata adhabu kwa mujibu wa sheria.Amesema ni wajibu wa mamlaka kukumbusha walipa kodi kuhusu wajibu wao ili wakwepe adhabu na riba.Akizungumzia walipaji wanaotekeleza mkataba wa msamaha wa riba na adhabu, Angelo alisema ni vyema wakafanya kwa mujibu wa mkataba ili wasije kulazimika kulipa riba kwa kuchelewa kutekeleza mkataba.Serikali kupitia Bunge la Jamhuri ya Muungano wa Tanzania, Julai mwaka huu ilitunga sheria iliyotoa nafasi kwa wafanyabiashara kuongezewa muda wa kulipa kodi ili kuwapatia unafuu kwa wenye malimbikizo ya madeni ya riba na adhabu, kwa kuwapa fursa ya kulipa madeni msingi ya kodi.“Kwa mfano kama ulikuwa unadaiwa malimbikizo ya shilingi milioni 100 kama usipolipa kwa mujibu wa makubaliano, utalipa hiyo uliyosamehewa na deni la msingi, hivyo ni vyema waliofaidika na msamaha huo wakatekeleza wajibu wao,” alisema Angelo.Angelo pia alisema mamlaka hiyo mkoani Dodoma, itaingia mitaani kuhakikisha risiti za EFDs zinatumika katika manunuzi na kuwataka wateja kudai risiti na wauzaji kutoa risiti. “Tutaingiza timu ya maofisa wetu mitaani kuangalia kwamba sheria inatekelezwa na kodi ya serikali inakusanywa,” alisema Angelo.Amesema wauzaji wamejisahau na kurejea katika desturi ya kutotoa risiti ya EFDs, akisema ni wajibu wao kutoa risiti kwa kila kitu wanachokiuza, huku akizungumzia kwa upande wa wanunuzi kuwa nao kuwajibika kudai risiti.“Kwa kile wanachonunua kutokudai risiti na kutotoa risiti ni uvunjifu wa sheria na hatua za kisheria zitachukuliwa ikiwa muuzaji ameuza bila kutoa risiti au mnunuzi amenunua bidhaa bila kudai risiti,” amesema Angelo.Akizungumzia kodi ya majengo na mabango, aliwataka wananchi kwenda kulipa mapema na wasisubiri mpaka tarehe za mwishoni ili kuweza kuokoa muda. Lakini, kwa wale ambao hawajajiandikisha, wanatakiwa kwenda TRA kujiandikisha ili nao waweze kulipa kodi zao."
69c800368874c2c6aa0a05203ca693b518288bfc," Mkuu wa Wilaya ya Mkuranga, Filberto Sanga amesema uwekezaji wilayani humo umetoa fursa nyingi za ajira ikiwemo inayowezesha wananchi kupata Sh 7,500/- kila siku kwa kuuza koni jijini Dar es Salaam.Sanga amesema uwekezaji wilayani humo umewanufaisha Watanzania wengi na kwamba, viwanda Mkuranga vinaajiri wananchi kutoka ndani na nje ya wilaya hiyo wakiwemo wakazi wa Dar es Salaam wanaokopeshwa koni ili wauze wapate faida.Ameieleza timu kutoka Kampuni ya Magazeti ya Serikali (TSN) kuwa, baadhi ya wananchi wametoka kwenye maeneo mbalimbali nchini kwenda kufanya kazi viwandani Mkuranga hivyo uwekezaji ulifanywa hadi sasa umetoa fursa nyingi za ajira.“Zipo ajira za moja kwa moja na zipo ajira ambazo sio za moja kwa moja. Mathalani ukiangalia kule Dar es Salaam kuna wale vijana wanaotembea na ile mifuko wanauza zile ice cream”amesema. Sanga amesema, kiwanda kilichopo Mkuranga cha kampuni za Bakhresa kimeajiri zaidi ya watu 2,500 wauze koni na kinakusudia kuajiri zaidi ya watu 20,000.“Na wale vijana ule mfuko wanaotembea nao ule zile bidhaa zina thamani ya shilingi 7,500/- kwa maana kwamba moja ni shilingi 250/- na anakopeshwa, yeye pale anatakiwa akauze apate shilingi elfu kumi na tano maana yake ni mara mbili. Na ile anakopeshwa asubuhi akiuza kwa siku anarudi nyumbani na shilingi 7,500/- ni kazi gani hiyo inayoweza ikakupa fedha hizo. Hayo ni mafanikio ya uwekezaji ndani ya wilaya ya Mkuranga”amesema."
69ec582506cb25ebc18e901e321f06fd9013aca8,"[' Klabu ya Manchester United wanasubiri  hadi mwisho wa msimu ili wamsaini kiungo wa Tottenham na Denmark, Christian Eriksen, 27, akiwa mchezaji huru hii ni kwa mujibu wa Sunday Telegraph.', 'Nae Carlo Ancelotti huenda akazuia jaribio la Manchester United la kutaka kumsajili mchambuliaji kutoka Brazil Richarlison, 22, hata kama Mashetani hao watatoa pauni milion 70.', 'Real Madrid imemwambia Zinedine Zidane asahau kuhusu kumchukua Paul Pogba, 26, kutoka Manchester United kwa sababu kiungo huyo wa kimataifa wa Ufaransa kama atasajiliwa atamnyima nafasi kiungo anae kuja kwa kasi kutoka Uruguay Federico Valverde,', 'Beki wa Uingereza Trent Alexander-Arnold, 21, anasema kuwa anataka kubaki katika klabu ya Liverpool kwa muda wake wote kama mcheza soka, ili awe mkongwe katika klabu hiyo.', 'Kwa upande mwingine David Moyes na Tony Pulis ndio wanatajwa kuongoza  kuchukua nafasi ya Manuel Pellegrin baada ya kufungishiwa virago vyake na Wagonga Nyundo wa London West Ham United', 'Bosi wa Juventus Maurizio Sarri anatamani sana kumsaini mshambuliaji wa Ufaransa, Olivier Giroud, 33, kutoka klabu yake ya zamani ya Chelsea.', 'Barcelona inasema malalamiko ya kisheria ya Arturo Vidal dhidi ya klabu, juu ya madai ya kulipwa fidia ni jaribio la kiungo huyo wa Chile, 32, kulazimisha kutimkia Serie A katika klabu ya Inter Milan Januari.', 'Liverpool wameonesha nia yao ya kumtaka kiungo Lille na Victor Osimhen kiuongo wa Nigeria, 20. ', 'Fiorentina anahitaji sana kumsajili  beki wa Manchester United na Argentina Marcos Rojo, 29, msimu ujao wa majira ya joto. (La Nazione, Football Italia)', 'Beki wa Southampton na Denmark Jannik Vestergaard, 27, anatarajiwa kusajiliwa na klabu yake ya zamani  Werder Bremen mwezi January. (Sky Sports)', 'Kiungo wa zamani wa Barcelona Andres Iniesta, 35, amekataa ofa kutoka ligi ya Marekani kutoka katika klabu za  LA Galaxy, Miami na Montreal Sounders nakubakia  kwenye timu ya Japan Vissel Kobe.. (Sky Sports)', 'Nae Carlo Ancelotti huenda akazuia jaribio la Manchester United lakutaka kumsaini mchambuliaji kutoka Brazil Richarlison, 22, hata kama Mashetani hao watatoa pauni milion 70.', ' Mshambuliaji wa Juventus  Cristiano Ronaldo anasema kuwa anataka kujaribu kuwa muigizaji mara baada ya kustaafu soka. ', 'kocha wa Liverpool Jurgen Klopp amependekeza klabu hiyo kumrudisha beki wa timu hiyo na Uingereza Nat Phillips, 22, ambaye yupo kwa  mkopo Ujerumani Stuttgart kwa muda.', 'Swansea wanataka kumsaini kiungo wa Bristol City mwenye umri wa miaka 23 Kasey Palmer kwa mkopo mnamo Januari.', 'Nao Bayern Munich, Juventus na Paris St-Germain waonyesha nia ya kumsaini kipa wa Ujerumani, Marc-Andre Ter Stegen, 27, kutoka klabu ya Barcelona.']"
6a1392c6a0d3ebddd1de6e260b5862d1a572896c," Alisema hayo juzi jijini hapa wakati wa kilele cha maadhimisho ya miaka 50 tangu kilipoanzishwa Chuo cha Maendeleo ya Jamii (CDTI) Tengeru, sanjari na mahafali ya tatu ya chuo hicho yaliyotoa wahitimu zaidi ya 109 ambao walitunukiwa shahada zao na makamu huyo.Alisema endapo wananchi hawatapewa elimu ya kujiunga na vyama vya kuweka na kukopa, maendeleo hayataweza kupatikana.Alisema utoaji wa mbinu za kujikwamua maisha ni muhimu ukatolewa na maofisa hao ili wananchi waweze kunufaika na mikopo ya chini na ya kati, inayotolewa katika halmashauri mbalimbali kwa ajili ya kuinua kipato vyao ndani ya familia.Alisema ni fedheha kwa baadhi ya maofisa maendeleo ya jamii kuacha wananchi wakitaabika wakati wao wanao ujuzi wa kuwezesha kupata mafanikio.“Naomba sana maisha ya wananchi yaboreshwe badala ya kuachwa kama hawana watu wa kuwaongoza, hamasisheni wananchi wajiunge na vicoba kwa maendeleo yao kwani maofisa maendeleo ya jamii wanapaswa kuwa mfano katika kutetea na kuleta maendeleo,” alisema.Wahitimu 109 walitunukiwa shahada ya kwanza ya Maendeleo ya Jamii, Usimamizi wa Programu za Maendeleo ya Jamii, Jinsia na Maendeleo pamoja na Stashahada ya Uzamili ya Maendeleo ya Jamii.Waziri wa Maendeleo ya Jamii, Jinsia na Watoto, Sophia Simba aliwasihi maofisa maendeleo ya jamii nchini kuhakikisha wanaandaa programu zenye kuwaletea maendeleo jamii ikiwemo kuwainua zaidi vijana na wanawake katika kukuza uchumi."
6a274eccab7892485536c065854a6da4b496a625," OFISI ya Taifa ya Mashtaka imeshughulikia mashauri ya jinai 4,429 yanayohusu uporaji na uuaji wanyamapori, dawa za kulevya, uhujumu uchumi, rushwa na mauaji nchini.Akiwasilisha hotuba ya Makadirio ya Mapato na Matumizi ya Wizara ya Katiba na Sheria kwa mwaka ujao wa fedha bungeni jana, Waziri wa wizara hiyo, Dk Augustine Mahiga alisema mashauri hayo yalishughulikiwa tangu ilipoanzishwa Ofisi ya Taifa ya Mashtaka Februari 13, mwaka huu. Dk Mahiga alisema katika mashauri hayo yanayohusu uporaji na uuaji wanyamapori yalikuwa mashauri 1,293, ambapo mashauri 204 kati ya hayo yamehitimishwa na mengine yanaendelea katika hatua mbalimbali.Alisema kesi za dawa za kulevya zilizoshughulikiwa katika mwaka huo ni 2,545 na kati ya hizo 756 zilihitimishwa. “Mashauri 591 ya uhujumu uchumi yalishughulikiwa na mashauri 113 kati ya hayo yalihimishwa,” alisema Dk Mahiga.Alisema katika kipindi hicho, jumla ya majalada 234 ya makosa ya rushwa yalipokewa kutoka Taasisi ya Kuzuia na Kupambana na Rushwa (Takukuru), ambapo kati ya hayo majadala 56 yaliandaliwa hati za mashitaka na kupatiwa vibali vya kushtaki. Alisema majalada 94 yalirudishwa Takukuru kwa upelelezi zaidi, jalada moja lilifungwa na majalada 83 yanaendelea kufanyiwa kazi. Alisema katika kesi hizo, washtakiwa waliotiwa hatiani kutokana na makosa hayo, walipewa adhabu mbalimbali zikiwemo vifungo na faini za zaidi ya Sh bilioni 4.8 zililipwa mahakamani na mali zinazokadiriwa kuwa za Sh bilioni 39.64, zilitaifishwa kwa amri ya Mahakama.Alisema baadhi ya mali zilizotaifishwa ni madini ya dhahabu na vito vyenye thamani ya Sh bilioni 32.7, mashine ya kupima ubora wa dhahabu yenye thamani ya Sh milioni 305, ng’ombe 2,469, malori manne na magari madogo manne. “Mali nyingine ni vipande vya mbao 1,506, magunia ya mkaa 100, injini ya boti moja, mitumbwi miwili, nyumba moja, meno ya tembo manne, kemikali lita 260, pikipiki 11 na vilainishi vya injini lita 200. Mali hizo zitaondoshwa kwa mujibu wa sheria na taratibu zilizopo,” alisema.Alisema katika mwaka ujao wa fedha wa 2019/20, wizara hiyo imeweka mkakati wa kuendelea na ujenzi wa mahakama nchini kote zikiwemo Mahakama Kuu mbili zinazoendelea kujengwa katika mikoa ya Kigoma na Mara. “Pia wizara inategemea kuanza kujenga mahakama nyingine katika Mkoa wa Morogoro, Mwanza, Dodoma na Singida. Pia Mahakama za Wilaya 32 na Mahakama za Mwanzo 20 nchini katika mwaka wa 2019/20. Katika kutekeleza majukumu hayo, wizara hiyo inaomba Bunge liidhinishe na kupitisha Sh bilioni 55.177 kwa ajili ya matumizi ya wizara na Sh bilioni 126.2 kwa ajili ya Mfuko wa Mahakama nchini."
6a58f97d959a1a061cc94e0ee613986c7d017ad8,"['Meneja wa Liverpool Jurgen Klopp amefutilia mbali uwezekano wa kumsajili kiungo wa kati wa Barcelona, Philippe Coutinho, 27, ambaye aliondoka Anfield kwa kima cha £142m mwaka 2018. (ESPN)', 'Paris St-Germain imekubali kulipa £28m kumsajili kiungo wa kimataifa wa Senegal Idrissa Gueye, 29, kutoka Everton. (Mail)', 'Toffees wanaendelea kushauriana na Crystal Palace kuhusu usajili wa nyota wa kimataifa wa Ivory Coast  Wilfried Zaha, 26, kwa pauni £80m. (Sky Sports)', 'Tottenham imewasiliana na Juventus kuhusu usajili wa nyota wa kimataifa wa Argentina international mshambuliaji Paulo Dybala, 25, ambaye bei yake anayekadiriwa kuwa £80m. (Evening Standard)', 'Manchester United wameomba kufahamishwa kuhusu hatma ya mchezaji Christian Eriksen, 27, wa Tottenham. Kandarasi ya nyota huyo wa kimataifa wa Denmark amesalia na mwaka mmoja kukamilika na huenda akauzwa kwa pauni milioni 70. (Mail)', 'United pia inamlenga mshambuliaji wa Lille na nyota wa kimataifa wa Ivory Coast  Nicolas Pepe, 24, ambaye thamani yake inakadiriwa kuwa £70m, kuchukua nafasi ya mshambuliaji wa Ubelgiji Romelu Lukaku endapo atajiunga na Inter Milan. (Times)', 'Kiungo wa kati wa Kimataifa wa Serbia na Lazio Sergej Milinkovic-Savic, 24, amewaambia wachezaji wenzake kuwa ataondoka klabu hiyo msimu huu licha ya tetesi huendaakajiunga na Manchester United. (Il Tempo via Express)', 'Chelsea na West Ham wanapania kumsajili kwa mkopo winga wa Portsmouth Leon Maloney, 18 ambaye ameifungia Pompey academy mabao 26 msimu uliopita. (Sun)', 'Wolfsburg na RB Leipzig wanataka kumsajili kwa mkopo winga wa Arsenal wa miaka 18 Muingereza Emile Smith Rowe. (Independent)', 'Crystal Palace na Aston Villa wanataka kumsajili kiungo wa kimataifa wa  Jamhuri ya Ireland anayecheza safu ya mashambulizi Jonathan Afolabi ambaye aliondoka Southampton mwisho wa msimu uliopita. (Football.London)', 'Sheffield United ambao wamepandishwa daraja kushiriki ligi kuu ya Premia wanatafakari uwezekano wa kumnunua kipa wa zamani wa kimataifa wa England Joe Hart, 32, kutoka Burnley. (Mail)', 'Villa wanashauriana na kipa wa Juventus, Mtaliano Mattia Perin baada ya uhamisho wake £13m kwenda Benfica kugonga mwamba baada ya kukosa uchunguzi wa kiafya. (Football Italia)', 'Barcelona wameweka dau la £24m kumnunua  mlinzi wa Real Betis na Uhispania Junior Firpo. (Sport - in Spanish)', 'Tetesi Bora Jumatano', ""Paris St-Germain wameishinda Juventus katika kinyang'anyiro cha kumsaini mlinzi wa Tottenham Danny Rose, 29, na wanaamini watafikia mkataba wa pauni milioni 20 kumsajili kiungo huyo wa kimataifa wa England . (Sun)"", 'Naibu mwenyekiti mkuu wa Manchester United, Ed Woodward yuko mbioni kushughulikia suala la usajili wa wachezaji wapya, zikiwa zimesalia wiki mbili kabla ya muda wa mwisho wa uhamisho wa wachezaji kukamilia. (ESPN)', 'Woodward ana matumaini ya kukamilisha mchakato wa usajili wa mlinzi wa timu ya taifa ya England na klabu ya Leicester City, Harry Maguire, 26, na mchezaji wa safu ya kati wa Newcastle Sean Longstaff, 21. (London Evening Standard)', 'Meneja wa Liverpool Jurgen Klopp bado anapania kumnunua mchezaji mwingine mmoja msimu huu. (Liverpool Echo)', 'Mchezaji wa safu ya kati wa Sporting Lisbon na Ureno Bruno Fernandes, 24, amesema kuwa ataendelea kucheza katika ligi kuu ya Ureno licha ya tetesi zinazomhusisha na uhamisho wa kwenda Manchester United. (Mirror)', 'Mkufunzi wa Arsenal Unai Emery ana wiki mbili kuamua ikiwa atamuachilia winga wa England wa chini ya miaka-21 Reiss Nelson, 19, kujiunga na Hertha Berlin kwa mkopo msimu ujao. (Sun', 'Tottenham wanakaribia kumsaini kiungo wa kati wa Real Betis Muargentina Giovani lo Celso, 23, kwa kima cha pauni milioni 45. (Sun)']"
6a8a58f0394fa1b8b9fa401bdd88d3d103fecb47," “NAITWA Simon Myagila nina miaka 26, ni Mtanzania na kwa asili mimi natoka Mkoa wa Morogoro, mimi ni Mpogoro.” Ndivyo alivyoanza kujitambulisha kwangu, rubani kijana kabisa katika Kampuni ya Ndege la Tanzania (ATCL) ambaye anatarajia kuwa miongoni mwa marubani wa ndege mpya za Airbus A220-300 nchini.Pamoja na kurusha ndege hizo, pia atakuwa miongoni mwa marubani watakaorusha mbawa hizo za Mlima Kilimanjaro kutoka nchini Canada hadi Uwanja wa Ndege wa Kimataifa wa Julius Nyerere (JNIA) jijini Dar es Salaam ambako leo Jumapili ‘dege’ hilo linatua katika ardhi ya Tanzania.Nilipata hamu ya kuzungumza naye kwa njia ya mtandao wa kompyuta baada ya kupata bahati tu ya kukutana naye ‘online’ akiwa katika mafunzo yake nchini Canada ya kuvurumusha ndege hizo mpya ambazo tutakuwa wa kwanza katika Bara la Afrika kuwa nazo na kuzitumia.“Najua hatuzungumzii ukabila, tunajivunia utanzania wetu, lakini kwa asili kabila langu mimi ni Mpogoro,” anasema rubani huyo wa ATCL, wakati tukihojiana kuhusu wapi anatoka hapa nchini, huku akiongeza kuwa alianza kazi hapo kwa kurusha ndege aina ya Bombardier Q400 yenye uwezo wa kubeba idadi ya watu mpaka 76.Katika mazungumzo yetu, alisema alianza safari yake ya urubani mwishoni mwa mwaka 2014 baada ya kuhitimu Kidato cha Sita. Kwa wakati huo, alifanikiwa kupata chuo katika Jimbo la Florida nchini Marekani ambako alianzia leseni ya mwanzo ya urubani ya PPL baadaye IR pamoja na CPL, na kuhitimu.Alirejea nyumbani Mei mwaka 2016, na mwaka mmoja baadaye, Mei mwaka 2017 alipata nafasi ATCL na kuwa miongoni mwa marubani wanne waliochaguliwa kwenda Toronto kwa masomo ya kurusha Bombardier Q400, ndege mpya za kwanza zilizonunuliwa na Serikali ya Rais John Magufuli.Mafunzo hayo ya mwezi mmoja yalimpa uwezo wa kurusha ndege hizo hapa nchini na hivyo kuwa miongoni mwa marubani wanaoziwezesha kuwa angani ndege hizo nchini. Agosti mwaka huu, alifanikiwa tena kupata nafasi ya kwenda mafunzoni kwa ajiri ya ndege mpya kabisa na ya kisasa ambayo ni ya kwanza Afrika nzima ya Airbus A220-300.Anasema anaona fahari kulitumikia taifa na hasa namna ambavyo nchi inajizatiti kuinua utalii kupitia kuwa na shirika la kisasa la ndege ili kuwapeleka watu maeneo mbalimbali yenye vivutio kwa kasi.Pamoja na fahari hiyo, anaionea fahari Tanzania kwa kuwa nchi ya kwanza katika Bara la Afrika kumiliki ndege hizo za kisasa ambazo anaamini kwamba itakuwa zawadi nzuri ya Krismasi na Mwaka Mpya kwa wananchi wa Tanzania kutoka kwa serikali inayowajali.Akiwa amefanikiwa vyema katika mafunzo hayo na kupewa kibali, anasema Watanzania wana nafasi nzuri zaidi ya kupiga hatua za maendeleo hasa kutokana na mikakati ya serikali ya kuhuisha na kuboresha maeneo mbalimbali ya mapato kwa lengo la kuwa na uwezo thabiti wa kuisaidia jamii ya Watanzania.Anasema katika mazungumzo kwamba kila mmoja ana wajibu wa kujituma kuitumikia nchi ili isonge mbele katika kuboresha hali ya ustawi wa ndani na nje. Kujituma huko ni pamoja na kuhakikisha kwamba mtu anapoenda kujifunza, anajifunza kwa bidii na kuurejesha utaalamu wake nyumbani.“Nashukuru Mungu masomo yalikwenda vizuri na nikafaulu vizuri mno na kuweka historia ya kuwa mmoja wa Waafrika wa kwanza kufuzu mafunzo na kuwa endorsed (kupewa kibali) cha kurusha ndege hizo mpya za kisasa, aina ya Airbus A220,” anasema Myagila.Akizungumzia historia yake, anasema alizaliwa jijini Arusha katika Hospitali ya Rufaa ya Mkoa, Mount Meru, Aprili 12, 1992 kutoka kwa baba Josephat Myagila na mama Verediana Sokole. Wakati mama yake ni mfanyabiashara, baba yeye ni mwajiriwa ingawa anajishughulisha na biashara.Akiwa mtoto wa kwanza katika familia yenye watoto wanne, alianza shule ya msingi mwaka 2001 katika Shule ya serikali ya Levolosi iliyopo jijini Arusha. Mwaka 2008, aliingia Shule ya Sekondari ya serikali ya Kaloleni jijini humo na kumaliza kwa kishindo mwaka 2011 kwa ufalu wa Agosti mwaka huu, alifanikiwa tena kupata nafasi ya kwenda mafunzoni kwa ajiri ya ndege mpya kabisa na ya kisasa ambayo ni ya kwanza Afrika nzima ya Airbus A220-300. daraja la kwanza.Alijiunga na Kidato cha Tano shule binafsi ya Edmund Rice ya Arusha na kuhitimu Mei 2014. Hakukaa sana kwani wazazi wake walijinyima na kumtafutia chuo cha mafunzo ya urubani jijini Florida nchini Marekani ambako alianza Novemba 2014 na kumaliza Aprili, 2016.Rubani kijana huyo ambaye hajaoa japo ana mchumba, anapenda sana maisha ya angani ingawa pia ardhini ana shughuli nyignine za kibiashara.Pamoja na kufurahishwa kuwa angani, rubani huyo anasema kama zilivyo kazi nyingine, urubani pia una changamoto na kubwa zaidi ni hali ya hewa.“Hali ya hewa inaaffect (inaathiri) kazi yetu kwa kiwango kikubwa, mfano mvua zinapokua kubwa mbali na kuharibu miundombinu yetu ya uwanjani, bali pia hutuwia vigumu kurusha na kutua ndege katika eneo husika,” alisema Myagila na kuongeza pia tatizo la upepo hasa unapokuwa mkali.“Upepo unapokuwa mkali husababisha zoezi na kuruka na kutua kuwa mtihani hasa kutua, ukungu nao husababisha kushindwa kuona mbele wakati wa kuruka na kutua na hivyo mtu kuhitajika kutumia akili za ziada kuhakikisha kwamba hakuna madhara kwa watu wala kwa chombo husika,” alifafanua.Akizungumzia furaha yake anapokuwa angani alisema, “Ninapokuwa angani kitu kinachonifurahisha sana ni mandhari kwa ujumla. Unakutana na mawingu yaliyokaa katika shepu mbalimbali na wakati wa kutua unaona jinsi miji ilivyo katika mpangilio.” Anapokuwa nyumbani, anaporuka anasema anafurahishwa sana na mandhari ya Dar es Salaam, Mwanza hasa ziwa Victoria, mkoani Kilimanjaro anapata fursa ya kuona jinsi milima ilivyojipanga hasa milima Kilimanjaro na Meru.Akizungumzia matarajio yake ya baadaye, Myagila anasema: “Matarajio yangu ni kuendelea kufanya kazi na Air Tanzania kwa muda mrefu zaidi kwa sababu kampuni sasa inakua kwa kasi na mimi ningependa kukua nayo na kuwa miongoni kwa watu wanaokuza shirika letu la Taifa.” Ndege aina ya Airbus A220 ambayo moja inatua leo na nyingine itakuja baadaye, zina uwezo mkubwa hasa teknolojia yake ya kisasa inayofanya kuwa salama zaidi katika mazingira ya Afrika na kwingineko.Ndege hii aina ya A220 inatengenezwa kwa ushirikiano kati ya Kampuni ya Airbus na Bombardier. Watu wa Airbus katika ushirikiano huu wamewezesha ndege za awali za Bombardier za mfumo wa jeti ambazo awali zilikusudiwa kuwa C Series kufanywa kuwa ndege za kibiashara.Ndege hizi ambazo huchukua abiria kati ya 100 na 150, zimekuwa na mahitaji makubwa katika soko la dunia hasa kutokana na uwezo wake mkubwa katika teknolojia na madhara madogo zaidi kulinganisha na ndege zingine.Ndege hizi za A220 zimetengenezwa katika hali ya kisasa zaidi na zinaendeshwa na injini mbili za Pratt & Whitney Pure- Power PW1500G zikiwa na matumizi asilimia 20 chini kuliko ndege nyingine Airbus A220 ambayo awali ilikuwa inajulikana kama Bombardier CSeries au C Series ni ndege yenye muundo mwembamba na injini mbili ikiwa na uwezo wa kutoa huduma kwa umbali wa wastani kwa kilometa 5020, ikifanyiwa mauzo na Airbus, lakini ikiwa imebuniwa na kutengenezwa Canada na Kampuni ya Bombardier Aerospace. Kutokana na ushirikiano uliopo na Airbus, ndege hizi zinatengenezwa na CSeries Aircraft Limited Partnership (CSALP).Imeelezwa katika taarifa mbalimbali kwamba CSeries zimetengenezwa kwa asilimia 70 na malighafi za kisasa asilimia 46 zikiwa ni composite materials huku asilimia 24 ikiwa ni aluminium- lithium. Bombardier wanasema kuna manufaa makubwa katika kuwa na ndege hizo kwa kuwa zinapunguza gharama za uendeshaji kwa asilimia 25 huku zikipunguza kelele za sauti mara nne zaidi ya ndege zilizopo sasa.Aidha, zinatumia chini ya asilimia 20 ya mafuta yanayotumika na utoaji wa hewa ukaa. Bombardier injini zake na mabawa yalivyotengenezwa yanasaidia kuokoa asilimia 20 ya mafuta ukilinganisha na Airbus A320 na Boeing 737NG.Wakati wa makabidhiano ya ndege Airbus A220 Ijumaa huko Mirabel, Canada, Kaimu Mtendaji Mkuu wa Wakala wa Ndege za Serikali (TGFA), Tito Kasambala alisema ndege hizo zenye uwezo mkubwa wa kiutendaji na zilizotengenezwa kumfanya msafiri wa anga kujisikia burudani, zitasaidia sana kuimarisha usafiri wa anga nchini na nchi jirani na kufungua njia kwenda masafa ya mbali zaidi kama India na Mashariki ya Kati."
6afc6c4f1d14d5569ca59ec6a8366f24617cdc49," UJENZI wa reli ya kisasa (SGR) kutoka Isaka mkoani Shinyanga mpaka Kigali nchini Rwanda, umeanza kupamba moto baada ya Rwanda kutangaza kuwa inahitaji dola za Marekani bilioni 1.3 kwa ajili ya reli hiyo itakayounganisha nchi hizo mbili za Afrika Mashariki.Kiasi hicho cha fedha ni kikubwa, tofauti na ilivyobainika awali ambapo ilikuwa dola za Marekani bilioni 1.2 wakati wa uzinduzi wa reli hiyo ya kilometa 400 Januari mwaka huu.Waziri wa Uchukuzi wa Rwanda, Jean de Dieu Uwihanganye alisema utafiti wa ujenzi wa reli hiyo ya SGR kati ya Isaka Tanzania na Kigali Rwanda kwa kiwango cha SGR umekamilika.Akizungumza na redio moja nchini Rwanda alibainisha kuwa nchi inatafuta takribani dola za Marekani bilioni 1.3 ili kufadhili kwa sehemu yake ili kupunguza gharama kuboresha biashara na kurahisisha muingiliano wa watu kati ya nchi hizo mbili.Utafiti wa jumla ulionesha kuwa mradi huo kati ya Rwanda na Dar es Salaam, unatarajia kutumia wastani wa dola bilioni 2.5. Januari mwaka jana,Tanzania na Rwanda kupitia mawaziri wanaohusika na ujenzi, walisaini makubaliano ya kuanza ujenzi wa reli ya kisasa (SGR) kutoka Isaka hadi Kigali.Tukio hilo liliwakutanisha mawaziri watatu wa Tanzania ambao ni Waziri wa Fedha na Mipango, Dk Philip Mpango, Waziri wa Uchukuzi, Profesa Makame Mbarawa, Waziri wa Katiba na Sheria, Balozi Augustine Mahiga na Waziri wa Ujenzi wa Rwanda, James Musoni huku wakiwa wameongozana na wataalamu mbalimbali wa miundombinu kutoka nchi hizo. Kabla ya kusaini makubaliano hayo, mawaziri walipokea rasimu ya ujenzi wa reli hiyo na kuijadili kabla ya kupitisha rasmi. “Reli hii ni biashara, lazima tufanye haraka, itasaidia kukuza uchumi nchini, kuongezeka fedha za kigeni, barabara zetu zitadumu, watu wetu watakuza biashara zao,” alisema Waziri Mpango.Kwa mujibu wa mapendekezo ya rasimu hiyo iliyoandaliwa na makatibu wakuu kutoka Rwanda na Tanzania, mradi huo ulioanza mchakato wake miaka mitatu iliyopita, sasa utaanza ujenzi wake rasmi, baada ya kuwekwa jiwe la msingi Oktoba mwaka jana na marais wa nchi hizo.Akiwasilisha rasimu hiyo kabla ya kupitishwa, Mkurugenzi wa Miundombinu kutoka Wizara ya Ujenzi, Uchukuzi na Mawasiliano, Rogatus Mativila alisema rasimu imependekeza njia mbili za ufanikishaji wa mradi huo wenye urefu wa kilometa 521.Alisema njia ya kwanza ni kushirikisha sekta binafsi na njia ya pili ni kutumia bajeti za serikali mbili kwa kila nchi kugharamia kipande kilicho katika nchi yake.Zaidi ya Sh trilioni 16 za Tanzania zinatarajiwa kutumika katika ujenzi wa mradi wa reli ya kati yenye urefu wa kilometa 2,190, ambapo benki hiyo itashirikiana na serikali ya Tanzania katika ujenzi wake.Mradi wa ujenzi wa Reli ya Kati utahusisha ujenzi wa reli kwa kiwango cha kisasa kutoka Dar es Salaam- Tabora-Isaka-Mwanza na Tabora-Mpanda-Kalemela- Uvinza-Kigoma-Isaka-Keza hadi Msongati."
6b0cf9f25c17d4548d4efab83260f8038a6de4ef," Mkutano huo uliratibiwa na Mamlaka ya Ukanda Maalum ya Uwekezaji (EPZA) na Wizara ya Biashara na Viwanda kuwezesha wafanyabiashara wa nchi hizo kukutana .“Afrika Kusini inauza zaidi nchini kuliko sisi tunavyouza kwao hivyo kuna kila sababu ya wafanyabiashara wetu kuzidi kufanya juhudi na kupunguza tofauti hii,” alisema.Alisema Tazania haijachelewa isipokuwa kinachohitajika ni kupanua wigo wa biashara na viwanda na kuongezea thamani mazao mbalimbali yanayouzwa nje.“Nchi ya Afrika Kusini imefungua milango kwa Tanzania na inahitaji Watanzania kupeleka bidhaa nyingi,” alisema Dk Kigoda.Alisema nchi hiyo imepiga hatua kubwa katika sekta ya viwanda, hivyo kuzidi kushirikiana nayo kibiashara itasaidia kupiga hatua katika sekta mbalimbali za uzalishaji. Pia alihimiza wafanyabiashara wa nchi hiyo kuwekeza katika miradi ya ushirikiano kati ya sekta ya umma na binafsi kuongeza uwekezaji kwa faida ya pande zote.Akifafanua zaidi, alisema asilimia 80 hadi 90 ya mazao kama vile pamba na ngozi huuzwa yakiwa ghafi nje ya nchi hali ambayo inapoteza mapato makubwa, hivyo kuwepo kwa viwanda kutasaidia kutatua changamoto hiyo na hivyo kukuza uchumi.Kwa upande wake, Naibu Waziri wa Biashara na Viwanda wa Afrika Kusini, Elizabeth Thabethe alisema nchi yake iko tayari kuimarisha biashara na Tanzania ili kuzidi kukuza uchumi pande zote.“Nimefurahi kuona Tanzania ina kampuni 120 za wafanyabiashara kutoka nchi yangu na wameweza kutoa ajira 2,000...hili inabidi kuimarishwa,” alisema.Alisema ujumbe wa wafanyabiashara alioambatana nao ulikuja kuangalia fursa zilizopo na wanapenda kufanya biashara na Tanzania katika sekta mbalimbali zikiwemo za ujenzi wa miundombinu na nishati ya umeme.Akifafanua zaidi, alisema Tanzania inaweza kunufaika zaidi kibiashara hasa katika miradi ya ushirikiano wa sekta ya umma na binafsi (PPP) hasa katika miradi ya kuzalisha nishati.Alisema kupitia miradi hiyo rasilimali kama vile makaa ya mawe inayopatikana kwa wingi, inaweza kutumiwa kuzalisha umeme nchini na kuondoa tatizo la nishati ya umeme.Alisema Tanzania inaweza kupata teknolojia na ujuzi kupitia wataalamu kutoka nchini kwake kupitia ushirikiano wa kibiashara kati ya sekta hizo mbili."
6b262ee93120e0a1644994735fe7b346a3a2225b," VIKWAZO vya biashara baina ya Kenya na Tanzania, vinaendelea kupatiwa ufumbuzi, baada ya vikwazo 19 kupatiwa ufumbuzi; na 18 vilivyosalia vimewekewa utaratibu wa kutatuliwa.Pia, suala la vikwazo dhidi ya saruji na bidhaa zinazotengenezwa kwa kutumia sukari kuingia nchini Tanzania kutoka Kenya, nchi hiyo imekiri na kuahidi kufuata taratibu zilizokubalika katika Itifaki ya Umoja wa Forodha na kanuni zake.Hivyo, imeomba Tanzania kwenda Kenya, kufanya uhakiki kwani imeachana na utaratibu unaoenda kinyume na makubaliano na Sekretarieti ya Jumuiya. Imepanga uhakiki katika maeneo hayo, ufanyike mwanzoni mwa mwezi Juni mwaka huu kwa tarehe zitakazokubaliana na pande mbili.Kaimu Mkurugenzi katika Wizara ya Mambo ya Nje na Ushirikiano wa Afrika Mashariki, Damas Haule alilieleza gazeti hili kuwa mwezi uliopita nchi hizo zilikutana kujadili vikwazo vya kibiashara, vinavyokabili nchi hizo mbili. Alisema vikwazo 37 vilijadiliwa na kati yake 19 vilipatiwa ufumbuzi na vilivyosalia 18 vilipatiwa utaratibu wa kuvitatua.Alisema Tanzania iliwasilisha vikwazo 22 vinavyoikabili Tanzania katika kufanya biashara na Kenya. Kenya ikiwasilisha vikwazo 15 kwa Tanzania, vikiwemo vikwazo dhidi ya bidhaa za saruji na bidhaa zinazotengenezwa kwa kutumia sukari (confectioneries). Alieleza kuwa hatua ya kwanza katika mtangamano wa nchi za Jumuiya ya Afrika Mashariki (EAC) za Tanzania, Kenya, Uganda, Rwanda, Burundi na Sudan Kusini ni kutekeleza Itifaki ya Umoja wa Forodha.“Maana halisi ya umoja wa forodha ni kuwa na Soko Moja la Biashara ya Bidhaa kupitia Itifaki ya Umoja wa Forodha, hivyo bidhaa zote zinazozalishwa ndani ya jumuiya na kukidhi kanuni za uasili wa bidhaa huuzwa kokote katika Jumuiya bila kutozwa ushuru wa forodha na bila vikwazo,”alisema. Jumuiya ya Afrika Mashariki ni Soko Moja kuanzia mwaka 2005, utekelezaji wa Umoja wa Forodha ulipoanza.Tangu mwaka huo Tanzania imekuwa ikitoza ushuru wa forodha kwa bidhaa zinazotengenezwa kwa kutumia sukari kutoka Kenya. “Sababu ya kufanya hivyo ni kuwa Kenya ilikiuka taratibu zilizoainishwa katika Itifaki ya Umoja wa Forodha na kanuni zake kwa kuingiza sukari kutoka nje ya jumuiya bila kulipa ushuru stahiki na bila kuomba kibali kutoka Jumuiya ya Afrika Mashariki,” alisema.Haule alisema kufanya hivyo, bidhaa za Kenya zingekuwa na gharama nafuu kuliko bidhaa kama hizo zinazotengenezwa Tanzania. Alisema hatua iliyochukuliwa na Tanzania ni sahihi kulingana na makubaliano ndani ya jumuiya kuwa kama nchi moja, ikitumia kiwango cha ushuru wa forodha chini ya kiwango kilichokubalika. Bidhaa zitakazotengenezwa kutokana na bidhaa hiyo itatozwa ushuru wa forodha kwa kiwango ambacho bidhaa kutoka nje ya Jumuiya inatozwa au zaidi.Haule alisema suala hilo kwa ujumla linahusu uwazi na ushindani halali katika biashara ndani ya jumuiya na kwa saruji kutoka Kenya, Tanzania inatambua na haitozi ushuru wa forodha kwa saruji inayokidhi kanuni za uasili wa bidhaa zilizokubalika katika Jumuiya ya Afrika Mashariki.Alisema kanuni hizo zinataka saruji itengenezwe kutokana na Clinker kutoka nchi yoyote ndani ya Jumuiya, saruji inayotengenezwa na Clinker kutoka nje ya jumuiya, haikidhi matakwa ya manunuzi hayo na hivyo hutozwa ushuru wa forodha kama saruji kutoka mataifa yaliyopo nje ya Jumuiya. Haule alieleza Habarileo Afrika Mashariki kuwa nchi za jumuiya, zinahimizwa kutumia malighafi zinazopatikana katika jumuiya, badala ya kununua kutoka nje na hivyo kuzorotesha juhudi za kuongeza ajira na mapato yatokanayo na maliasilia zilizopo.Hivyo Tanzania katika kutoza ushuru wa forodha ni katika kutekeleza matakwa ya kanuni na sheria za Jumuiya ya Afrika Mashariki. “Kenya imekiri na kuahidi kufuata taratibu zilizokubalika katika Itifaki ya Umoja wa Forodha na kanuni zake na hivyo kuiomba Tanzania kwenda kufanya uhakiki kuwa imeachana na utaratibu huo ambao unaenda kinyume na makubaliano,” alisema.Alisema Sekretarieti ya Jumuiya imepanga uhakiki katika maeneo hayo, ufanyike mwanzoni mwa mwezi Juni mwaka huu kwa tarehe zitakazokubalika kwa pande zote mbili. Haule alisema endapo Tanzania itahakikisha na kuridhika na utekelezaji wa Kanuni katika uhakiki, utakaofanywa na timu ya wataalamu kutoka Tanzania, bidhaa hizo zinaweza kuingia Tanzania bila kutozwa ushuru.Alibainisha kuwa endapo Tanzania haitaridhika, itaendelea kutoza bidhaa hizo ushuru wa forodha na kutoa taarifa katika Baraza la Mawaziri la Afrika Mashariki juu ya kutoridhika kwake."
6b9453518b7e7749cff874b821f8d104f0a1ad7c," JAMII imetakiwa kuzingatia matumizi ya dawa kwa kufuata ushauri wa madaktari kwani baadhi ya dawa zinaweza kumsababishia mtu ulemavu na nyingine kumfanya mjamzito kujifungua mtoto mwenye ulemavu.Aidha, imeonywa pia kutotumia dawa kwa kufuata taarifa za kwenye mitandao bila kumuona daktari na kupata ushauri na dawa sahihi kulingana na tatizo alilonalo. Mwito huo ulitolewa Dar es Salaam katika maadhimisho ya Siku ya Walemavu yaliyofanyika katika Hospitali ya Taifa Muhimbili (MNH) jana.Mkuu wa Idara ya Famasia katika Hospitali hiyo, Deus Buma alisema dawa kama Thalidomide akiitumia mwanamke mwenye ujauzito anajifungua mtoto ambaye hana mikono.“Kuna wanaoingia kwenye mitandao hii ya kijamii wakidhani ni suluhisho la matatizo yao kumbe kuna taarifa nyingine hazijachujwa, kuna dawa ambazo zina madhara makubwa na zinaweza kusababisha ulemavu,” alisema.Dk Buma alisema dawa kama hiyo ya Thalidomine ilikuwa kwa ajili ya kuzuia kichefuchefu lakini baadaye iliondolewa, hata hivyo ilirudishwa tena kwenye matumizi baada ya kubainika kuwa ni tiba ya saratani ya damu, hata hivyo haitakiwi kutumiwa na mjamzito.“Yaani akiitumia tu mwanamke mwenye ujauzito atajifungua mtoto hana mikono kabisa na hii si utani, kwa hiyo dawa hizi ni vizuri zitumike kwa kufuata maelekezo ya wataalamu na si mtu kujikusanyia taarifa kwenye mitandao,” alisema Dk Buma na kuongeza kuwa dawa nyingine zinaweza kusababisha magonjwa ya ngozi au matatizo ya macho na hivyo kuingia katika ulemavu.Akimwakilisha Mkurugenzi Mkuu wa MNH, Mkuu wa Kitengo cha Magonjwa ya Ndani, Dk John Rwegasha aliitaka jamii kuwashirikisha wenye ulemavu katika mambo ya kijamii na si kuwatenga. Pia alisema hospitali hiyo inajitahidi kutoa kipaumbele kwa watu wenye ulemavu katika huduma za matibabu, kutoa ajira na kutoa tiba kwa vitendo kama vile kuwa na wataalamu wa sauti na mafiziotherapia.Naye mgeni rasmi katika tukio hilo, Mkurugenzi wa Taasisi ya Compass inayoshughulika na mambo ya habari, Maria Sarungi alisema ili kuwasaidia watu wenye ulemavu ni kuwashirikisha na kuwapa msaada ili waweze kusimama wenyewe na kwamba ulemavu ni jambo ambalo linaweza kumpata mtu yeyote. Kaulimbiu ya mwaka huu ni ‘Kuwajengea uwezo, kuwahusisha na kuwapatia haki sawa watu wenye ulemavu’."
6ba8844ddadcac56422e8034a0425e7747265d9e," Katibu Mkuu wa Yanga, Charles Boniface aliwataja walioteuliwa kuwa ni Mohamed Nyenge, Tonny Mark na Majid Suleiman. Alisema mabadiliko hayo ni kwa mujibu wa katiba ibara ya 28:(1)d na maazimio ya kikao cha Kamati ya Utendaji Julai 15. Waliteuliwa na kikao kilichoongozwa na Kaimu Mwenyekiti, Clement Sanga.Wanachukua nafasi za wajumbe wawili waliojiuzulu na aliyekuwa Mwenyekiti wa Kamati ya mashindano, Mhandisi Malume aliyeenda nje ya nchi kwa masomo ya juu. Mkwasa alisema uongozi wa Yanga pia ulifanya kikao na wachezaji wa zamani wa timu hiyo na kufikia maazimio mbalimbali kuisaidia timu yao na kushirikiana nao.Wamekubaliana kuwashirikisha masuala ya klabu, kuwa karibu na uongozi, kujenga umoja wa wana Yanga, kuunda safu ya uongozi itakayorahisisha mawasiliano nao. Mengine ni kuweka kumbukumbu kwa ajili ya historia ya klabu na vizazi vijavyo kupitia wao na kusaidiana kuibua vipaji vipya vya wachezaji kwa manufaa yao."
6bbbf6f199215b285ef61d9aeeb1c93e9c560864," MAMLAKA ya Udhibiti wa Huduma za Nishati na Maji (EWURA), imefafanua kuwa kuongezeka kwa bei ya mafuta ya petroli na dizeli kunatokana na kuongezeka kwa bei ya bidhaa hizo kwenye soko la dunia.Mkurugenzi wa Mawasiliano wa Ewura, Titus Kaguo, alilieleza gazeti hili jana kuwa bei ya mafuta yaliyonunuliwa mwezi Oktoba mwaka huu kwenye soko la dunia ilikuwa juu, hali iliyosababisha pia bei ya mafuta hayo kwenye vituo vya kuuzia mafuta nchini nayo kupanda.Kaguo alisema kupanda kwa mafuta hayo kwenye soko la dunia, kumesababisha pia petroli nchini kupanda kwa Sh 40 kwa lita, dizeli kupanda kwa Sh 50 kwa lita na mafuta ya taa kupanda kwa Sh 80 kwa lita.Kutokana na hali hiyo, Kaguo alisema mafuta ya petroli na dizeli kwenye vituo vya kuuzia mafuta, yanauzwa kwa bei ya Sh 2,436 kwa lita kwa kila moja. Alisema bei hiyo ya mafuta, itaendelea kuwa hivyo hadi Januari 2, mwakani, ambapo Ewura itatoa tena bei mpya elekezi.Katika taarifa yao kwa umma ya Desemba 5 mwaka huu, Ewura ilisema kwa mwezi Desemba, bei ya rejareja ya petroli imeongezeka kwa Sh 40 kwa lita sawa na asilimia 1.66, dizeli Sh 50 kwa lita sawa na asilimia 2.11 na mafuta ya taa Sh 88 kwa lita sawa na asilimia 3.85.Ewura ilifafanua kuwa kutokana na kutokuwepo kwa shehena ya mafuta, iliyopokewa nchini kupitia bandari ya Tanga mwezi wa Novemba 2018, bei za mafuta ya petroli, dizeli na mafuta ya taa kwa mikoa ya Kaskazini, zitaendelea kuwa kama zilivyokuwa Novemba 2018.“Vilevile, hakuna shehena mpya ya mafuta iliyopokewa nchini kupitia Bandari ya Mtwara katika mwezi wa Novemba 2018, kutokana na dizeli kuwa ndiyo bidhaa pekee ya mafuta inayopatikana katika ghala za mafuta zilizopo mkoani Mtwara, bei za dizeli mkoani Mtwara, Lindi na Ruvuma zitaendelea kuwa zile za mwezi Novemba 2018,” ilieleza Ewura kupitia taarifa yao kwa umma.Kwa kuwa hakuna petroli na mafuta ya taa katika ghala za mafuta zilizopo mkoani Mtwara, Ewura iliwashauri wamiliki wa vituo vya mafuta katika mikoa hiyo, kununua mafuta hayo kutoka Dar es Salaam, hivyo kufanya bei za rejareja za petroli na mafuta ya taa katika mikoa hiyo kuakisi gharama za usafirishaji kutoka Dar es Salaam.Pamoja na taarifa hiyo, mamlaka hiyo pia ilivitaka vituo vyote vya mafuta, kuchapisha bei za bidhaa za mafuta katika mabango yanayoonekana bayana, yakionesha bei ya mafuta, punguzo, vivutio vya biashara au promosheni zinazotolewa na kituo husika. Aidha, Ewura ilisema wananchi wanaweza kujua bei kikomo za mafuta kwa eneo husika kupitia simu zao za mkononi kwa kupiga namba *152*00# bure na kisha kufuata maelekezo."
6c235a74119d55dbd3559b0b7d1bbc04e9f787bf," KATIBU Mkuu Wizara ya Afya, Maendeleo ya Jamii, Jinsia, Wazee na Watoto, Dk Zainabu Chaula amelitaka Baraza la kwanza la Wafanyakazi wa Hospitali ya Benjamin Mkapa (BMH) kufanya kazi kwa ushirikiano ili kuepusha migogoro isiyo ya lazima maeneo ya kazi.Akizindaua baraza hilo jana, Dk Zainabu alisema kuwa uwepo wa migogoro katika taasisi kunayumbisha utoaji wa huduma na kutaka uwapo wa baraza hilo uwe chachu ya mafanikio ya taasisi hiyo.Aidha aliwataka wafanyakazi wote kuhakikisha kwamba wanatimiza wajibu wao ili kukabiliana na mapungufu yasiyo ya lazima katika kazi za utoaji huduma. Alisema taasisi hiyo ambayo kazi yake kubwa ni kuhudumia wagonjwa ni lazima iwe na mshikamano ili wagonjwa wanapofika na kutoka wapeleke sifa njema nje.Dk Zainabu alisema sifa hizo njema zinawezekana kama wafanyakazi watawajibika na kuondoa migongano isiyo na maslahi na taasisi wala wateja wake kwa kufanyakazi kwa uaminifu kwa mujibuwa taratibu na viapo na kusema kutokuelewana kunasababisha kazi kuwa na mapungufu.Pamoja na kuhimiza ushirikiano ili kuepusha migogoro isiyokuwa ya lazima, Dk Zainabu aliwataka wafanyakazi kuwa na kauli nzuri kwa wateja wao ambao ni wagonjwa ili wasikose thawabu kwa Mungu kwa kuhudumia vyema wateja.Awali akimkaribisha mgeni rasmi katika mkutano huo, mwenyekiti wa baraza hilo ambaye pia ni mkurugenzi mtendaji wa hospitali hiyo, Dk Alphonce Chandika alisema kuwa kuundwa kwa baraza hilo kutaleta tija kwa manufaa ya taasisi hiyo na wagonjwa.Alisema ni matumaini yake kwamba uwapo wa baraza hilo kutaleta mshikamano zaidi wa kikazi ili kila mmoja aweze kutimiza wajibu wake. Katibu wa Chama cha wafanyakazi wa Serikali na Afya (TUGHE), Mkoa wa Dodoma, John Mchenya alisema wako tayari kutoa ushirikiano ili kuwezesha taasisi hiyo kujenga misingi imara ya baraza la wafanyakazi kwa lengo la kusogeza mbele maendeleo. Baraza hilo la wafanyakazi linaloundwa na wajumbe kutoka katika kila idara za Hospitali ya Benjamin Mkapa ni jukwaa muhimu la kuimarisha ushirikiano na uhusiano kati ya uongozi wa taasisi na wafanyakazi wake ili kutekeleza majukumu yao kwa ufanisi. Uanzishwaji wa Mabaraza ya Wafanyakazi mahali pa kazi ni utekelezaji wa Waraka namba moja wa Rais wa mwaka 1970.Kuanzishwa kwa Baraza la Wafanyakazi katika Hospitali ya Benjamin Mkapa kunatokana na mkataba wa kuunda Baraza hilo uliosainiwa kati ya Hospitali ya Benjamin Mkapa na Chama Cha Wafanyakazi wa Serikali na Afya Tanzania (TUGHE) kwa mujibu wa Sheria ya Ajira na Mahusiano Kazini ya mwaka 2003 ambayo inasisitiza kuweka muundo kwa ajili ya majadiliano ya pamoja."
6c923170e43107bf80cdf29d092a8e2fab805c30," WAKATI Yanga ikishuka dimbani leo kuchuana na Alliance katika mchezo wa robo fainali ya Kombe la Shirikisho la Azam (FA) Kocha Mkuu Mwinyi Zahera ametoa ruksa kwa wachezaji wanaotaka kuondoka.Akizungumza jana, Zahera alisema ameshazungumza na viongozi wa klabu hiyo na kuwataka kutoogopa dhidi ya wale walioonyesha nia ya kuondoka na badala yake wawaruhusu. “Nimewaeleza viongozi kama kuna mchezaji yeyote anatakiwa na timu fulani wasitetereke, wawape ruhusa ya kuondoka wao wenyewe wataona mabadiliko makubwa katika ligi ijayo,”alisema.Kauli hiyo ya Zahera imekuja siku chache baada ya kuwepo kwa taarifa za baadhi ya wachezaji wake kuondoka mwishoni mwa msimu akiwemo Ibrahim Ajibu anayedaiwa kurejea Simba. Zahera alisema baada ya kumalizika kwa ligi anatarajia kusajili wachezaji wakubwa watakaoisaidia timu hiyo kufanya vizuri msimu ujao huku akiongeza kuwa anataka kuhakikisha hadi kufika Mei 15 mwaka huu awe amemaliza usajili wake.Alisema sababu ya kutaka kumaliza usajili mapema ni ili apate muda wa kwenda kwenye majukumu ya timu ya taifa ya Congo DR inayotarajia kwenda kuweka kambi Ulaya kwa maandalizi ya fainali za Afrika (AFCON) zinazotarajiwa kufanyika Misri baadaye mwaka huu.Kuhusu mchezo wa leo, Zahera alisema wachezaji wake wako vizuri na tayari kwa mchezo huo huku akihamasisha mashabiki wajitokeze kwa wingi kwani watafurahia ushindi. “Maandalizi yako vizuri na tayari kwa mchezo, naamini mashabiki watakuja kwa wingi kuipa nguvu timu iweze kupata ushindi,”alisema.Katika mchezo wa kwanza wa ligi waliocheza hivi karibuni kwenye uwanja huo wa Mwanza Yanga iliibuka na ushindi wa bao 1-0 hivyo unatabiriwa huenda ukawa mchezo mgumu. Vinara hao wa ligi watawakosa nyota wao kadhaa akiwemo Gadiel Michael aliyekwenda Afrika Kusini kufanya majaribio katika klabu ya Superspot, Abdallah Ninja anatumikia adhabu ya kufungiwa mechi tatu, Mwinyi Haji, Ibrahim Ajibu, Juma Mahadhi na Juma Abdul ambao ni majeruhi."
6ca7be5ba4e89977b21edcdbed449805b7588524," MLINDA mlango mpya wa klabu ya Simba, Beno Kakolanya jana alionesha kiwango kizuri katika mchezo wa kirafi ki uliopigwa nchini Afrika Kusini dhidi ya Township Rollers.Mchezo huo ambao ni watatu kwa Simba kucheza wakiwa katika kambi yao katika mji wa Rustenburg, Afrika Kusini, ulimalizika kwa sare ya kufungana bao 1-1.Bao la Simba lilipatikana dakika ya 58 kupitia kwa Meddie Kagere aliyepokea pasi safi kutoka kwa Fransic Kahata, bao la Rollers lilifungwa na Phenyo Serameng dakika ya 70.Kakolanya alionesha kiwango kizuri na chakuvutia, ambapo katika dakika ya 33 alipangua mkwaju wa penalti uliopigwa na mchezaji wa Rollers, Kitso Mpuisang.Kila timu ilijaribu kufanya mashambulizi kadhaa ya kushtukiza, lakini uimara wa kila safu ya ulinzi ya timu hizo yaliyafnya kutokuwa na madhara.Huu ni mchezo wa tatu kwa Simba iliyoweka kambi nchini Afrika Kusini, ambapo michezo mingine waliichapa Orbret 4-0 kisha wakawafunga Platinum Stars mabao 4-1."
6cd87e2b10f1c509ad970c519843efd4fea963fa," Alitoa kauli hiyo juzi wakati akizungumza na viongozi mbalimbali wa mkoa wa Mbeya waliofika kusikiliza majumuisho ya ziara yake ya siku saba kwenye mkoa huo.“Nguvu kubwa mnayo katika biashara hasa kama mtajitahidi kutumia vema fursa kubwa ya uwekezaji katika viwanda vya kuongeza thamani kwenye mazao ya kilimo na mifugo mliyonayo,” alisema.Waziri Mkuu alisema mkoa wa Mbeya katika msimu wa 2013/2014 umeweza kuzalisha tani 4,159,907 za nafaka na kuuwezesha kuwa na ziada ya chakula ya tani 3,347,680.Hata hivyo, Waziri Mkuu alisema mkoa wa Mbeya bado una fursa nzuri ya kuongeza uzalishaji wa mazao ya chakula na biashara na unaweza kuiwezesha kama nchi kuuza chakula katika masoko ya Afrika na Afrika ya Mashariki kama watajipanga vizuri.Wakati huo huo, Pinda aliwapongeza viongozi hao kwa kuuwezesha mkoa wa Mbeya kutoa mchango mkubwa katika pato la Taifa.“Katika taarifa ya mkoa, nimeelezwa kuwa mwaka 2013, mkoa huu ulichangia Sh trilioni 3.951 na hivyo kushika nafasi ya tatu kati ya mikoa yote nchini ikitanguliwa na mikoa ya Dar es Salaam na Mwanza.” Alisema kutokana na ukuaji wa kasi wa idadi ya watu ambao ni asilimia 2.7, mtu akichukua pato hilo la mkoa na kuligawanya kwa idadi ya watu wa mkoa wa Mbeya anapata wastani wa pato la kila mwananchi kuwa ni Sh 1,420,427.“Kipato hicho, ni sawa na Sh 118,369 kwa mwezi au Sh 3,946 kwa siku sawa na Dola za Kimarekani (US$) 2.3,” alifafanua.Waziri Mkuu alisema mtu akichukua wastani wa pato la kila mwananchi kwa mwaka 2013 na kupanga kwa mikoa yote, mkoa wa Mbeya unashuka na kushika nafasi ya sita kitaifa."
6d2bcb3ddb35a2d843625a75e0b35b3d4e334c54," MBUNGE wa Mbinga vijijini mkoani Ruvuma, Martin Msuha ameishukuru serikali kwa kutoa kibali cha ununuzi wa magari mawili ikiwemo la wagonjwa kwa Halmashuari ya Wilaya ya Mbinga, ili kusaidia utendaji kazi kwa watumishi na kuhudumia wananchi wa jimbo hilo.Aidha, amempongeza Rais John Magufuli kutokana na jitihada zake za kukuza na kuharakisha maendeleo, ikiwemo ujenzi wa barabara ya Mbinga hadi Mbambabay yenye urefu wa kilometa 67 kwa kiwango cha lami. Msuha alitoa pongezi hizo hivi karibuni wakati akizungumza na wakazi wa mji wa Mbinga katika sherehe ya kukabidhi mikopo kwa vikundi vya wanawake, vijana na walemavu iliyofanyika katika viwanja vya Mkuu wa Wilaya ya Mbinga mjini hapa.Kwa mujibu wa Msuha, mbali na kibali cha magari pamoja na ujenzi wa barabara hiyo, pia serikali imeshatoa Sh milioni 913 kwa ajili ya ukarabati wa shule kongwe ya Sekondari ya Kigonsera, Sh milioni 100 ili kujenga bwalo katika Sekondari ya Rwanda. Alisema pia serikali imeshatoa Sh milioni 50 katika Shule ya Sekondari Mateka, Sh milioni 75 kwa Shule ya Wasichana Mbinga na fedha nyingine katika Shule ya Sekondari Kihamili kwa ajili ya kukamilisha mabweni ya wanafunzi. Aidha, aliwataka wananchi wa Mbinga vijijini kuendelea kushirikiana na serikali yao katika mpango wa kuuza kahawa kupitia vyama vya msingi vya ushirika, badala ya mfumo wa soko huria ambao umesababisha hasara kubwa kwa wakulima wa zao hilo.Kwa upande wake, Mkuu wa Wilaya ya Mbinga, Cosmas Nshenye aliwataka wakulima wa kahawa kutoa taarifa sahihi juu ya uwepo wa wanunuzi wa kahawa kwa njia ya magendo."
6dceade8d897ae6d1a852562410c6b3696125d05," Kamati hiyo ilikaa kwa siku tatu kupitia sifa za wagombea 74 waliochukua fomu za kuwania nafasi mbalimbali za uongozi katika uchaguzi utakaofanyika Dodoma. Kati yao, 58 waliochukua fomu walioomba nafasi ya Ujumbe wa Kamati ya Utendaji, 10 urais na sita umakamu wa rais wa TFF.Majina hayo yatangazwa huku baadhi ya wagombea nafasi hizo wakiwa wametishia patachimbika kama majina yao yatakatwa. Wakati wadau na mashabiki wa soka wakisubiri kujua wagombea waliopitishwa, TFF imetangaza majina ya wagombea wanawake waliopitishwa kuwania nafasi mbalimbali katika uchaguzi mkuu wa Chama cha Soka la Wanawake (TWFA) utakaofanyika Julai 8, mwaka huu.Mwenyekiti wa Kamati ya Uchaguzi ya TWFA, Wakili George Mushumba aliongoza kikao cha kamati hiyo kupitia majina ya waliogombea nafasi mbalimbali. Baada ya kikao aliwataja waliopitishwa kuwa ni Amina Karuma (Nafasi ya Uenyekiti), Rose Kissiwa (Makamu Mwenyekiti), Somoe Ng’itu (Katibu) na Theresia Mung’ong’o (Katibu Msaidizi ).Uweka Hazina unawaniwa na Hilda Masanche na Ujumbe wa Mkutano Mkuu TFF ni Salma Wajesso na Zena Chande. Ujumbe Kamati ya Utendaji TWFA ni Triphonia Temba, Jasmine Badar, Chichi Mwidege na Mwamvita Kiyogomo.Msumba alisema kesho na keshokutwa watapokea pingamizi saa 4:00 asubuhi hadi saa 10:00 jioni katika ofisi za TFF. Juni 28, 2017 watapitia pingamizi hizo. Alisema, wagombea watafanya kampeni na Julai 08, 2017 uchaguzi mkuu utafanyika."
6dd5e61f60beff3e1b431d679dd5854f6fd8dd7f," Amewataka wananchi hao wa Ludewa kuwa tayari kupokea semina za mafunzo ya ujasiriamali na biashara kuanzia Machi mwaka huu, ili kuwajengea uwezo wa kuanzisha miradi mbalimbali au kuboresha iliyopo.Akizungumza na waandishi wa habari mwishoni mwa wiki jijini Dar es Salaam, Ngalawa alisema hatua hiyo ni maalumu kuwasaidia wananchi kuboresha maisha yao na kupiga vita umaskini.“Tumejipanga kutoa semina hasa kwa vijana, kina mama na makundi mengine katika vijiji vyetu ili kuwaandaa waweze kujitegemeza kimapato,” alisema.Alisema baada ya mafunzo, wananchi hao wataunganishwa na vyombo vya kifedha ili wapate mitaji ya kuendeleza shughuli zao.Ngalawa aliwashukuru wananchi wa jimbo hilo kwa kumchagua kuwa mbunge wao kupitia mfumo wa demokrasia katika uchaguzi mdogo uliofanyika Desemba 20 mwaka jana, baada ya aliyekuwa akigombea nafasi hiyo, Deogratius Filikunjombe kufariki kwa ajali ya helikopta.Alisema semina hizo zinalenga kuchochea harakati za kupunguza umasikini na kukuza uchumi kwa kuzingatia dira ya taifa ifikapo 2025 kama ilivyoainishwa katika ilani ya CCM.Jimbo la Ludewa linatarajiwa kuwa na miradi mikubwa ya madini ya makaa ya mawe na chuma ya Mchuchuma na Liganga.Alifafanua kwamba licha ya miradi hiyo kutarajiwa kutoa ajira nyingi; pia itasaidia kwa kiwango kikubwa kuimarisha sekta nyingine kama vile kilimo, biashara na utalii hasa sekta ndogo ya hoteli.Alisema pamoja na fursa hizo, wananchi wanatakiwa kuandaliwa ili wasiwe watazamaji katika shughuli za kiuchumi katika jimbo lao.Akitoa mfano, alisema kama ni uvuvi ufanyike kwa kutumia zana za kisasa na pia kilimo kifanywe kwa utaratibu huo kuzalisha zaidi na kupata kipato kikubwa huku mazingira yakilindwa.Alisema uongozi wa jimbo utaendelea kutangaza vivutio vya utalii na kuzidi kufungua na kuimarisha miundombinu ya barabara. Miongoni mwa maeneo ya utalii jimboni humo ni Ziwa Nyasa, milima ya Livingstone na misitu.“Ludewa ikiendelea, mkoa wa Njombe utakuwa umeendelea na hivyo taifa letu kwa ujumla,” alisema huku akisisitiza kuendeleza mazuri yaliyoanzwa na mtangulizi wake na kutaka ushirikiano wa wananchi kufikia malengo ya maendeleo."
6e21bfa733cef237f87765595749641afce188eb," Mara ya mwisho zilikutana katika mchezo wa kirafiki wa maandalizi ya ligi kwenye Uwanja wa Azam Complex Chamazi, ambapo Yanga ilifungwa bao 1-0. Timu zote zimetoka kupata matokeo mabovu katika michezo iliyopita, Yanga ikilazimishwa sare ya 0-0 kwenye Uwanja wa Uhuru dhidi ya Mwadui, huku Ruvu Shooting ikichapwa na Stand United bao 1-0.Mchezo wa leo ni mgumu kwa kila mmoja, Yanga itacheza kwa presha ikijua wazi kuwa kama itapoteza itazidi kushuka katika nafasi iliyopo na kupoteza imani yake ya kutetea taji na kadhalika, Ruvu iko kwenye mstari wa kushuka daraja ikifungwa hali itakuwa mbaya zaidi.Yanga ina pointi 23 na kabla ya michezo ya jana ilikuwa ikishika nafasi ya tano kwenye msimamo wa ligi. Kushuka kwake kunategemea na matokeo ya jana kati ya Tanzania Prisons dhidi ya Azam FC.Siyo tu itashuka kama itafungwa au kupata sare, bali itazidi kuachwa mbali dhidi ya wanaoongoza, kwa maana ya Simba yenye pointi 29, Azam 27, Mtibwa 24 na Singida 23 ambazo pointi zao zilitarajiwa kupanda baada ya michezo ya jana.Ruvu Shooting siyo timu ya kudharau na kwa sababu hiyo ni lazima itapambana siyo tu kupata matokeo mazuri bali inajua inakutana na mabingwa watetezi itajitahidi ili kuiadhibu.Pointi 11 walizonazo hazitoshi kuwapa nafasi ya kujiachia, ni dhahiri wako kwenye presha ya kutafuta matokeo mazuri na kujiondoa kwenye hatari waliyopo. Yanga inakabiliwa na wachezaji majeruhi akiwemo Donald Ngoma, Thaban Kamusoko, Abdallah Shaibu ‘Ninja’ na Geofrey Mwashiuya waliokosa mchezo uliopita."
6e7c9c3cafdf89e02fa3b4a3d5615574bf778123," IDADI ya watu waliokufa kwa athari za kimbunga Kenneth nchini Msumbiji kilichoikumba nchi hiyo siku kadhaa zilizopita imefi kia watu 38.Kimbunga hicho kimetokea ikiwa ni wiki sita tangu kutokea kwa kimbunga Idai kilichoacha simanzi na huzuni baada ya kuua watu zaidi ya 600. Kutokana na kimbunga hicho, juhudi za uokozi zinaendelea huku misaada mbalimbali ikitolewa, lakini bado kuna changamoto za mvua kubwa zinazoendelea kunyesha kutokana na kimbunga hicho.Hata hivyo kazi ya uokozi inafanywa katika mazingira magumu, huku waokoaji wakipata shida kuwafikia waathirika kutokana na eneo lililoathiriwa kuwa na maji mengi. Inaelezwa kuwa kimbunga hicho kilikuwa na kasi ya upepo unaovuma kwa kilomita 220 kwa saa, huku kikiathiri maeneo mengi ya vijiji na kuharibu maelfu ya makazi.Tukio hilo limesababisha pia safari za ndege kusitishwa jambo ambalo limekuwa changamoto pia kwa watoa huduma kwani misaada ya dawa, chakula na mavazi iliyokuwa ikisafirishwa kutoka nje imeshindwa kuwafikia kutokana na kutokuwepo kwa safari za ndege hadi hapo hali itakapotengemaa. Mapema mwezi uliopita, kimbunga kingine Idai kilipiga nchi za Msumbiji, Malawi na Zimbabwe na kusababisha vifo vya watu zaidi ya 900 na kuacha maelfu bila makazi katika nchi hizo.Juhudi za kuyajenga makazi ya watu zikiwa zinaendelea katika nchi hizo hususan Msumbiji, ndipo tukio jingine la kimbunga Kenneth limetokea na hivyo kuleta simanzi zaidi. Kwa mujibu wa Taasisi ya Taifa ya Maafa ya Msumbiji (INGC), watu 38 wamekufa huku wengine 35,000 wakiyakimbia makazi yao na nyumba zao kuharibiwa na kimbunga hicho.Katika eneo la Pemba nchini humo zaidi ya watu 200,000 wako hatarini kwani kimbunga hicho huenda kikarudi tena. Msemaji wa eneo la Pemba, Saviano Abreu alisema hali katika eneo hilo kwenye miji ya Macomiana Quissanga kuna wasiwasi mkubwa wa kukumbwa na athari za kimbunga hicho ambapo huenda kisiwa cha Ibo kikakatwa mawasiliano kwa sababu ya kimbunga hicho.Hata hivyo Shirika la Chakula Duniani (WFP), wamefanikiwa kutuma ndege moja iliyobeba chakula lakini bado hali ya hewa sio shwari, hivyo wamelazimika kusitisha safari hizo za ndege hadi hali itakapotulia. “WFP wamefanikiwa kutuma ndege moja iliyobeba chakula lakini hali ya hewa inabadilika sana na kutishia usalama, kwa sababu mvua inanyesha kubwa, ndege nyingine ni vigumu kuja kwa sasa,” alisema Abreu."
6ea294001b6f78003b2e13e85b0252dfe7105302," JINA la Etienne Ndayiragije ni jina kubwa kwa sasa kwenye medani za soka Tanzania, hivi karibuni Azam FC imemtangaza kama kocha wao mkuu na msimu ujao anatarajia kuuwasha moto vilivyo akitarajiwa kuwa kati ya makocha wenye ushindani mkubwa.Lakini kazi ya kufika hapa alipo Etienne haikuwa ndogo, leo hii anaweza akaringa kutua katika klabu nyingine kubwa kama ilivyo kwa makocha wengine wakubwa kutokana na sababu mbalimbali na njia ngumu alizopita huko awali kabla ya kuwa ‘Big Coach’ kama ilivyo sasa.Kwa lugha nyepesi unaweza kusema sasa analia kivulini baada ya kuchumia kwa muda mrefu akiwa juani. Safari yake ya kwanza Tanzania baada ya kutoka kwao Burundi, alitua pale Mwanza na akakabidhiwa timu ya Mbao FC.Mbao haikuwa na chochote cha kumuogopesha mtu na zaidi ilionekana kama ilibahatisha kuwa ligi kuu kwa namna ilivyopanda kwa ‘zali la mentali’.Lakini jitihada na mbinu zake aliigeuza timu hiyo kuwa kiboko ya vigogo licha ya kunusurika kushuka daraja mara mbili lakini Etienne, alionyesha kuwa ni kocha bora kwa kuifikisha fainali ya kombe la FA,  kwa kuwatoa waliokuwa mabingwa watetezi Yanga na kufungwa mabao 2-1 na Simba kwenye mchezo wa fainali pale Uwanja wa Jamhuri, Dodoma.Baada ya hapo Mrundi huyo alitua KMC, timu ambayo ilisota kwa miaka mingi kucheza Ligi Kuu ya Tanzania Bara, akiwa katika msimu wa kwanza aliweza kujenga timu ya ushindani kama ule alipokuwa Mbao FC. Kizuri zaidi hapo alifanikiwa kuipeleka timu hiyo kwenye michuano ya Kombe la Shirikisho Afrika.KMC ilimaliza kwenye nafasi ya nne ya msimamo wa ligi na kukata tiketi hiyo ambapo Tanzania iliongezewa idadi ya timu zinazoshiriki michuano ya Caf baada ya mafanikio ya klabu ya Simba msimu uliopita ambapo ilifika robo fainali ya Ligi ya Mabingwa Afrika.Mbali na mafanikio hayo akiwa na timu hizo lakini Ndayiragije ameweza kuibua vipaji vya wachezaji wengi katika timu zote alizopitia hapa nchini na kuna wengine wamekuwa muhimili mkubwa kwenye timu ambazo wamesajiliwa.George Sangija, Seleman Ndikumana, Habibu Kiyombo, Pius Buswita, Salmin Hoza  na wengine wengi ni baadhi ya majina ya wachezaji nyota ambayo ustaa waliokuwa nao hivi sasa umetokana na juhudi za Ndayiragije.Mtendaji Mkuu wa Azam FC Abdulkarim Amin ‘Popat’ anakiri kuwa kilichowashawishi  kumnyakua kocha huyo ni mafanikio yake katika timu alizofundisha hapa nchini lakini pia rekodi yake aliyoiweka mwaka 2016 ya kuifikisha hatua ya makundi ya michuano ya Kombe la Shirikisho Afrika klabu ya Vital’O ya Burundi.Mwenyewe anasemaje baada ya kutua Azam FC.Gazeti hili limezungumza na Ndayiragije kutaka kujua mipango mkakati yake ya kuifanya Azam kufika kule ambako imepakusudia.Ndayiragije anasema moja ya kitu anachojivunia ni ubora wa mbinu alizokuwa nazo ndiyo maana kote alikopita ameweza kufanikiwa, hivyo hata  Azam anaamini hatokuwa na kazi ngumu kutokana na timu hiyo kuwa na kila kitu kinachotakiwa.Anasema Azam ina utofauti kubwa na klabu zote ambazo amewahi kuzifundisha kuanzia kwao Burundi hadi hapa Tanzania hivyo ni jambo zuri kwake kwani ni sehemu ambayo anaamini mafanikio yatakuwa ni mepesi kuliko kwingine ambako ilimbidi kutumia akili nyingi ili kuvuna kile alichokitaka.“Hapa kuna kila kitu uwanja mzuri,  vifaa vya kisasa na watu wake ni wakarimu mno hivyo sioni sababu ya kushindwa labda mambo mengine yajitokeze huko mbeleni lakini kwangu kwa siku chache nilizokaa hapa tayari nimeanza kuona mwanga wa mafanikio,” anasema Ndayiragije.Ahadi yake michuano ya Kagame Ndayiragije anasema pamoja kuwa ni mapema aliichukua timu kabla ya kuanza kwa michuano hiyo lakini mipango yake ni kuhakikisha Azam inatetea taji hilo na kinachompa jeuri hiyo ni kikosi alichokuwa nacho.Anasema anachoamini yeye ni kuwekeza kwenye maandalizi mazuri ambayo ndiyo yanaleta matokeo mazuri hivyo pamoja na kwamba michuano hiyo ina timu bora na nzuri lakini anataka kwenda kufanya maajabu kwa kuzifunga na kutetea taji hilo ili kuanza vyema kibarua chake cha kuinoa Azam.“Ukiwekeza kwenye maandalizi ndiyo unapopata matokeo mazuri hivyo mimi sina shaka na nimewaambia viongozi wangu hatutishwi na uwepo wa TP Mazembe na AS Vita kwenye michuano hiyo tutapambana kupata matokeo na hilo linawezekana,” anasema Ndayiragije.Anajipangaje kuelekea michuano ya CafKwa takribani misimu miwili Azam imekuwa nje ya michuano ya kimataifa kutokana na kukosa nafasi ya kutwaa ubingwa wa Ligi Kuu ama kubeba taji la Kombe la FA, msimu ujao Azam watapanda ndege kushiriki michuano hiyo baada ya kutwaa ubingwa wa FA.Kwa kulitambua hilo Ndayiragije anasema tayari ameanza mikakati ya kuifanya timu hiyo iweze kufika mbali kama siyo kucheza fainali ya michuano hiyo ambayo ni ya pili kwa ukubwa Afrika katika ngazi ya klabu.Anasema kitu cha kwanza ambacho amepanga kukifanya ni kuimarisha kikosi chake kitu ambacho kwa asilimia kubwa amekikamilisha kwani tayari ameweza kusaini baadhi ya wachezaji ambao anaamini watakuwa na msaada mkubwa katika mikakati yake ya kufikia mafanikio hayo.“Azam ni klabu kubwa na michuano hii ndiyo hadhi yake, lakini hatutakwenda kushiriki bali kushindana na kuhakikisha tunacheza fainali kwasababu tuna maandalizi mazuri na hata usajili wetu unakwenda vizuri hakuna shaka kila tulichokipanga kitatimia,” anasema Ndayiragije.Anadhani Azam FC  ina nafasi ya ubingwa ligi kuu ya msimu ujao?Ndayiragije anasema moja ya vitu ambavyo amepanga kuvifanikisha katika mkataba wake wa miaka miwili ndani ya Azam ni kubeba taji la Ligi Kuu na kama itashindikana atakuwa tayari kuondoka mwenyewe bila kusubiri uongozi kumtimua.Anasema misimu mitatu iliyopita tangu aanze kufundisha Tanzania ilikuwa ngumu kuwaza ubingwa kutokana na aina ya timu alizokuwa akifundisha lakini Azam ni miongoni mwa timu tatu kubwa zinazopigania ubingwa na zina malengo hayo hivyo amejipanga kuhakikisha hilo linafanikiwa.“Hakuna kinachoshindikana najua kwamba Simba na Yanga ni timu kubwa na zimefanya usajili mzuri lakini Azam nayo ni moja ya timu zinazolitaka taji hilo nitasimama kidete kuhakikisha ndoto za klabu zinatimia,” anasema.Kocha huyo amesisitiza kuwa kwa misimu miwili atakayokuwa Azam atahakikisha siyo tu Azam inafanya vizuri lakini hata wachezaji wanatimiza ndoto zao za kucheza soka nje ya nchi kama alivyofanya Burundi kwa kuwaibua wachezaji wengi wanaotamba hivi sasa akiwemo Amissi Tambwe, Laudit Mavugo na wengineo."
6ed4417d3de4a939fdb48b3e110d9e5e8b47bde4," RAIS wa Jamhuri ya Kidemokrasi ya Congo (DRC), Felix Tshisekedi ameshukuru mchango wa Tanzania kwenye udumishaji wa amani ya nchi hiyo na ushirikiano inayoendelea kuutoa katika nyanja mbalimbali.Aidha Rais huyo ameomba nchi yake kuingia kwenye Jumuiya ya Afrika Mashariki. Rais Tshisekedi alisema hayo jana kwenye dhifa iliyoandaliwa na Rais John Magufuli Ikulu, Dar es Salaam ambapo Rais Tshisekedi alisema Tanzania kupitia wanajeshi wake wamedumisha amani DRC na wanasiasa wameendelea kuishauri DRC mambo mbalimbali, hatua iliyomsukuma kuja nchini kujifunza mengi zaidi.Alisema kutokana na nchi hiyo kupiga hatua katika ujenzi wa demokrasia kuna umuhimu mkubwa wa kuruhusiwa kujiunga na Jumuiya ya Afrika Mashariki (EAC) ili iweze kuchangia katika ujenzi wa uchumi wa jumuiya hiyo.Rais huyo ambaye yupo nchini kwa ziara ya siku mbili, alisema, kupitia ujenzi wa Reli ya Kisasa (SGR) kutokea nchini hadi Rwanda utakuwa msaada mkubwa zaidi kwa nchi ya DRC huku akisisitiza zaidi ujenzi wa miundombinu zaidi ya barabara.Alisema,“ninashukuru sana mchango wa Tanzania katika kutuwezesha DRC kwa mara ya kwanza kwa miaka 59 tangu DRC ipate Uhuru mwaka 1960. Mnamo Januari 24, mwaka huu ndio tumekabidhiana madaraka kidemokrasia, Tanzania ina mchango mkubwa kwenye mengi kuhusiana na maendeleo ya DRC.”Kwa upande wake Rais Magufuli alisema ushirikiano wa Tanzania na DRC ni zaidi ya kisiasa bali hata uchumi na masuala mbalimbali ya kijamii huku akimsihi Rais huyo ambaye jana alisherehekea miaka 56 ya kuzaliwa kwake kuendeleza uhusiano mkubwa zaidi hasa katika nyanja za uchumi.Alisema,” kwanza ninawapongeza kwa kuachiana madaraka kwa amani na hapa nampongeza pia Rais Joseph Kabila aliyemaliza muda wake kwa kuachia madaraka, lakini nyie na sisi tunachangia Ziwa Tanganyika na mengineo ya kijamii hata burudani hapa tunaye Christian Bella mwanamuziki wa DRC na wengineo wengi.”"
6ee12308a614a08079b7e7884e9b154437eced0e," WAKONGWE wa soka visiwani Zanzibar timu ya Mlandege mwishoni mwa wiki iliyopita ilitoa dozi kwa kuifunga Selem View mabao 7-2, katika mchezo wa Ligi Kuu Zanzibar uliochezwa kwenye uwanja wa Amani mjini hapa.Katika mchezo huo licha ya kuwa na mabao mengi lakini mwamuzi alitoa kadi mbili za njano ambazo moja ilikwenda kwa mchezaji wa Mlandege, Said Khamis na Barik Mohammed wa Selem View.Ushindi huo wa Mlandege unawafikisha katika nafasi ya tatu kwenye msimamo wa ligi hiyo wakiwa na pointi 22 huku KVZ ikiongoza kwa kuwa na pointi 30.Selem View ambayo itajilaumu kutokana na kukosa mabao mengi ya wazi ndio waliotangulia kupata bao dakika ya 16 kupitia kwa mchezaji wake Barik Mohammed.Kuingia kwa bao hilo kuliwachanganya Mlandege na kulazimisha mashambulizi ya mara kwa mara langoni kwa Selem View na kusawazisha dakika ya 36 kupitia kwa Sanani Humud.Timu hizo ziliendelea kushambuliana na Selem View ikajipatia bao la pili dakika ya 44 lililofungwa na Khatibu Kaimu na kwenda mapumziko wakiwa wanaongoza bao 2-1.Kipindi cha pili kilianza na kuendelea kushambuliana kwa zamu na Mlandege kufika dakika ya 55 Grayson Gerard akaisawazishia bao la pili na dakika tatu baadae Abdulhamid Juma alifunga bao la tatu.Mlandege iliendelea kuongeza mabao ambapo katika dakika ya 78 na 94 ikajipatia bao la nne na la tano kupitia kwa Mohammed Abdallah.Mabao mengine yalifungwa na Said Khamis dakika ya 88 na 91 na kuhitimisha mchezo huo wakiwa na karamu ya mabao hayo 7-2. Katika mechi nyingine iliyochezwa juzi uwanjani hapo, Polisi iliifunga Chipkizi mabao 3-0.Polisi ambao wamefikisha pointi 12 katika msimamo wa ligi hiyo mabao yake yalifungwa na Suleiman Nuhu dakika ya pili, Isaya Patue dakika ya sita na Said Bakar dakika ya 51.Kufuatia ushindi huo, Polisi wanakuwa nafasi ya 13 katika msimamo na kuzishusha Mwenge na Kizimbani.Kisiwani Pemba timu ya Mwenge ilifungwa na KVZ bao 1-0 katika mchezo uliochezwa Finya na Mbuyuni iliyocheza na Mafunzo Gombani ikafungwa mabao 3-1.Kwa mujibu wa msimamo wa ligi hiyo KVZ inaongoza ikiwa na pointi 30, Mafunzo inashika nafasi ya pili kwa pointi 23, Mlandege inashika nafasi ya tatu ikiwa na pointi 22, KMKM ya tatu kwa pointi 20 na Malindi ipo ya nne pointi 18.Nafasi ya tano kwa mujibu wa msimamo huo inashikiliwa na Chuoni yenye pointi 15, Chipkizi iko nafasi ya sita ikiwa na pointi 14 na Opec iko mkiani ikiwa na pointi nane."
6ee3c1053c82b37f43a87086e0496f11a1cd9fcf," Hayo yamesemwa na Makamu wa Rais wa Utalii na Usafirishaji wa Expedia Group, Greg Schulze, alipozungumza na waandishi wa habari.Alisema kuwa Fastjet itafikiwa na mamilioni ya wasafiri kupitia kwenye mtandao wa Expedia group.Alisema pia Fastjet kwa kupitia Expedia, ambayo ni mmoja wa wakala wakubwa zaidi kwa usafirishaji kwa mtandao, itaweza kuunganishwa na kampuni nyingine za mtandao, kama vile Hotwire na Egencia, ambayo ni kampuni ya tano kwa ukubwa katika huduma ya usafirishaji kwa mtandao, na itakuwa na uwezo wa kufikia nchi zaidi ya 60 duniani kote.“Tuna furaha kupata nafasi hii ya kupanua uwigo wa biashara yetu, tuna imani Fastjet sasa itafikiwa na mamilioni ya watu kwa njia ya mtandoa, na pia tutaweza kuifanya Fastjet kufika sehemu kubwa zaidi ya Afrika,” alisema Schulze.Mkuu wa Biashara wa Fastjet, Ellis Cain-Jones alisema upatina huo na Expedia group, utawezesha kupanua zaidi biashara yao ya usafirishaji na pia itaweza kufikia malengo na mipango yao ya kuwa moja ya kampuni kubwa ya usafirishaji wa njia ya anga.“Awali, tuliwekeza kwenye kuongeza utumiaji mtandao wa intaneti katika ukataji wa tiketi ndani ya Afrika, pili mkakati wetu ni kupanua biashara katika soko la kimataifa. Kutumia Expedia group kutaifanya Fastjet kulifikia kiurahisi zaidi soko la kimataifa. Tumehamasika mno kufanya kazi na Expedia group,” alisema Cain-Jones."
6f1c14f17352c43f8f613478bfa9094fe6081c95," WAZIRI wa Ardhi, Nyumba na Maendeleo ya Makazi, William Lukuvi ilimlazimu kufi ka hadi saa mbili na nusu usiku wakati akishughulikia migogoro ya ardhi katika wilaya ya Ilala jijini Dar es Salaam.Hali hiyo ilitokana na wananchi kujitokeza kwa wingi katika uwanja wa Kampala uliopo Gongo la Mboto, ikiwa ni siku yake ya kwanza ya ziara ya kushughulikia migogoro ya ardhi katika wilaya zote za jiji la Dar es Salaam kupitia program ya Funguka kwa Waziri.Wakati akianza mkutano wa kushughulikia migogoro ya ardhi katika wilaya ya Ilala ilielezwa na Mkuu wa Wilaya hiyo, Sophia Mjema kuwa, takribani wananchi 241 walijiandikisha kwa ajili ya kutatuliwa kero zao za ardhi, lakini kadri muda ulivyokuwa ukiongezeka idadi iliongezeka na kufikia zaidi ya 400.Kutokana na hali hiyo, Waziri Lukuvi aliamua kuendelea kuhudumia wananchi wote waliojitokeza hadi saa 2.30 usiku, jambo lilolazimu taa za magari likiwamo la waziri huyo kutumika kwa ajili ya kupata mwanga na hivyo kukamilisha utaratibu huo.Uamuzi wa kuendelea na mkutano hadi usiku uliwafanya baadhi ya wananchi kumuelezea Waziri Lukuvi kama kiongozi anayeshughulika na matatizo ya wananchi katika maeneo husika bila kujali muda.Mmoja wa wakazi wa Gongo la Mboto, James Jonathan alimuelezea Lukuvi kama Waziri aliyeimudu vyema Wizara ya Ardhi kutokana na jinsi anavyohangaika maeneo mbalimbali ya nchi kwa nia ya kutatua migogoro ya ardhi ambayo imekuwa kero kubwa kwa wananchi.Mkazi mwingine, Athumani Juma Mrisho alisema programu ya Funguka kwa Waziri inayotumika sasa imekuwa suluhisho la migogoro ya ardhi nchini ambapo wananchi wanapata fursa ya kuwasilisha malalamiko yao moja kwa moja kwa waziri mwenye dhamana ya ardhi, jambo ambalo huko nyuma wananchi hawakuwa na fursa hiyo na hivyo kusababisha malalamiko mengi kutomfikia waziri.Akihitimisha mkutano wake na wananchi wa wilaya ya Ilala, Waziri Lukuvi aliwataka watendaji wa sekta ya ardhi kuhakikisha hoja zote za migogoro ya ardhi zilizowasilishwa kwake zinainishwa na kupatiwa majibu ya maandishi kama alivyoelekeza. Aidha, alisisitiza kuwa ifikapo Februari 28, mwaka huu, majibu hayo yawe yamekamilika na kuwekwa katika kitabu maalumu kitakachokuwa na nakala tatu zitakazosambazwa kwake, Mkuu wa Mkoa pamoja na Mkuu wa Wilaya.Alisema, uamuzi wa kufanya hivyo ni kuweka kumbukumbu sawa ili hata akija kiongozi mwingine aweze kufahamu matatizo yaliyopo tofauti na ilivyokuwa sasa ambapo hoja za migogoro ya ardhi zimekuwa zikijirudia hasa yanapotokea mabadiliko ya viongozi katika ngazi mbalimbali. Alifafanua kuwa kwa yule mwananchi asiyeridhika na majibu yatakayotolewa, basi awasilishe tatizo lake kwa njia ya maandishi kwa Waziri."
6f1d449838e0268bcf3f98b1f75599acb264606d," DROO ya kupanga makundi ya fainali za Afrika (Afcon) kwa vijana chini ya umri wa miaka 17 itakayofanyika nchini mwakani, inatarajiwa kuchezeshwa leo chini ya usimamizi wa viongozi mbalimbali kutoka Shirikisho la Soka Afrika (CAF).Akizungumzia droo hiyo kwa niaba ya Waziri wa Habari, Utamaduni, Sanaa na Michezo, Dk Harrison Mwakyembe, Rais wa Shirikisho la Soka Tanzania (TFF), Wallace Karia alisema droo hiyo itafanyika jioni kwenye ukumbi wa Mlimani City na kurushwa ‘Live’ na Azam Media. Alisema viongozi mbalimbali wa CAF wamewasili nchini na wengine wanatarajiwa kujiunga leo.Aliongeza kuwa tayari walifanya ukaguzi kwenye hoteli, viwanja vya mazoezi na huduma za afya kwa ajili ya michuano hiyo ambayo Tanzania itakuwa mwenyeji kwa mara ya kwanza. “Tayari timu ya CAF imewasili na kuanza ukaguzi wa miundombinu na hoteli za kufikia na sehemu za huduma kama hospitali na viwanja vya mazoezi na kuvuka hatua hiyo,” alisema. Mabingwa kutoka kanda tofauti za Afrika wakiwemo Angola, Nigeria, Guinea, Senegal, Uganda, Cameroon, Morocco na mwenyeji Tanzania watapangwa kwenye makundi kwa ajili ya fainali hizo."
6f2b7f26b1a1f59e014c572ee6f38802da8e5974," Marais John Magufuli na Uhuru Kenyatta wa Kenya wamezindua kituo cha kutoa huduma cha pamoja (OSBP) Namanga, leo mchana (Jumamosi).Kituo hiki kinalenga kurahisisha mazingira ya kufanya biashara baina ya nchi hizi mbili. Katika uzinduzi huo, viongozi hawa wamesisitiza suala la wafanyabiashara wadogo katika maeneo ya mipaka kusaidiwa kufanya biashara zao vizuri na sio kuwekewa vikwazo.“Ni lazima tuwaangalie wafanyabiashara wadogo walio katika eneo la mpaka huu, lazima tuhakikishe wote wananufaika na muunganiko huu kibiashara,” alisema.Kwa upande wake Rais Uhuru ameeleza kuwa nchi za Afrika Mashariki ni lazima kuboresha muingiliano wa kibiashara kwenye nchi zake vinginevyo umaskini utaendelea kushamiri. “Tukiwa tumejenga msingi mzuri wa biashara na soko la uhakika, itakuwa rahisi kuboresha uwekezaji kutoka nje na kuboresha zaidi maisha ya watu wetu,” aliongeza."
6f487919066078ae5e2d08c7e2b4f593eca6b3d6,"['Mshambuliaji wa Real Madrid na Wales ,Gareth Bale anajiandaa kujiunga klabu ya China ya Jiangsu Suning kwa mkataba wa miaka  mitatu. ', ""Watu walio na uhusiano wa karibu na mchezaji huyo  raia wa Wales aliyevunja rekodi ya ufungaji mabao wamethibitisha ripoti hizo nchini Uhispania mpango hjuo haujakamilika  reports in Spain that although Bale yuko ''karibu sana'' kuondoka."", ""Meneja wa Real Zinedine Zidanealiwahi kusema kuwa Bale, 30, ''anakaribia kuondoka'' bada ya kumuacha nje ya kikosi kilichochuana na Bayern Munich katika mechi ya kabla ya kuanza kwa msimu abapo walifungwa mabao 3-1."", 'Zidane aliongeza kuwa kuondoka kwake ""kutakuwa na na manufaa kwa kila mtu"".', 'Ripoti zinaarifu kuwa uhamisho wa Bale kwenda China utamwezesha kulipwa euro milioni moja kwa wiki.', 'Bale alijiunga na klabu hiyo ya Uhispania mwaka 2013 katika uhamisho uliovunja rekodi wa euro milioni 85 kutoka Tottenham.', 'Amesalia na mkataba wa miaka mitatu katika klabu hiyo ya Bernabeu ambako alishinda mataji manne ya Champions League, moja ya La Liga title, Copa del Rey, mataji matatu ya Uefa Super Cup na Kombe l Dunia la vilabu mara tatu.', 'Bale aliifungia Real mabao matatu pamoja na mkuju wa penalti katika finali nne za Champions League waliponyakua ushindi mwaka 2014, 2016, 2017 na2018.', 'Aliichezea Real Madrid  mechi 42 msimu uliopita na wakati mwingine alizomewa na mashabiki wa nyumbani wakati wa mechi za La Liga', 'Kurejea Real kwa Zidane kama kocha wa klabu hiyo mwezi Machi kumeelezewa kuwa ""habari mbaya"" na ajenti wa mshambuliaji huyo, Jonathan Barnett, kwa sababu Zidane hakutaka kufanya kazi na Bale na kwamba wawili hao walitofautiana kuhusu mtindo wa mchezo', 'Bale alimaliza msimu uliopita akiwa kwenye  benchi na kushuhudia timu yake ikipewa kipigo kikali kuwahi kushuhudiwa katika kipindi cha miaka 20.', 'Walishindwa mara 12  na kumaliza ligi katika nafasi ya tatu wakiwa na alama 68 ikiwa ni alama 19 nyuma ya mabingwa Barcelona. ', ""Real pia iliondolewa katika kinyang'anyiro cha kuwania Champions League na Ajax."", 'Wachezaji wengine wa zamani wa ligi ya Premia waliohamia China, ni Marko Arnautovic, Marouane Fellaini, Mousa Dembele na Oscar.', 'Bale akikamilisha mshakato wa uhamisho wake kwenda Jiangsu, ataungana na mshambuliaji wa zamani wa kimataifa wa Italia Eder na kiungo wa kati wa Brazil Alex Teixeira, ambaye alipigiwa upatu kujiunga na Liverpool mwaka 2016 kabla ahamie China.']"
6fca45a91078b43e391fa3181c2d12643fdb713d," SERIKALI imeshauriwa kubadilisha sera ya ajira ili kuwaajiri watumishi wa kada ya ualimu kuwa watendaji wa kata, vijiji na maofisa maendeleo ya jamii, ambako kuna uhaba wa watendaji hao.Mkurugenzi Mtendaji (DED) wa Halmashauri ya Arusha wilayani Arumeru, Dk Wilson Mahera ametoa pendekezo hilo hilo wakati wa ziara ya Mwenyekiti wa Chama cha Mapinduzi (CCM) Mkoa wa Arusha, Loata Sanare kukagua ujenzi wa vyumba vya madarasa ya wanafunzi kidato cha kwanza.Dk Mahera amesema Halmashauri ina uhaba wa walimu wa masomo ya sayansi, ikilinganishwa na wa masomo mengine.Amesema shule nyingi za halmashauri hiyo zina walimu wengi wa masomo mengine, hivyo baadhi ya walimu wanakosa vipindi vya kufundisha kutokana na wingi.Dk Mahera ameishauri Serikali kuwapa ajira walimu hao sekta nyingine ikiwemo utendaji wa kata, vijiji na uofisa maendeleo ya jamii, badala ya kupokea mishahara bila kazi.Dk Mahera amesema kwa kuwa halmashauri hiyo ina uhaba wa watendaji hao, Serikali iwahamishe walimu hao kwenda kuziba nafasi hizo, kwani tayari wana ajira ya serikali badala ya kuajiri watendaji wapya.Amesema kwa kuwa walimu hao wana elimu ya shahada na astashahada, wanaweza kuwa msaada kwa jamii kwa kuwa wanaweza kuja na mipango mizuri ya kiutendaji kuliko sasa.Akijibu ombi hilo, Sanare alisema anaunga mkono sera hiyo kufanyiwa marekebisho ili fedha za Serikali za kulipa mishahara hiyo, zitumike kihalali kwao kufanya kazi katika nafasi hizo za utendaji.Aliahidi kulifikisha suala hilo serikalini kupitia vikao vya CCM."
6fd8d72582414959b81f736ce615be6460be48b8," MKUU wa Mkoa wa Arusha, Mrisho Gambo amehoji nini kimesababisha wanafunzi wa kidato cha kwanza, wasichaguliwe kuingia Shule ya Sekondari Mwandeti huku idara ya elimu ikidai kuna uhaba wa wanafunzi.Kufuatia utata huo, ameagiza ni lazima mwaka huu shule hiyo ipate wanafunzi wa kujiunga na kidato cha kwanza . Alisema matatizo ya wanafunzi kukosa madarasa ni hujuma, inayofanywa na watu kuhujumu mpango wa elimu bure. Alisema watoto 203 wa Kata ya Mwandeti, watapangiwa shuleni hapo. Alisema taarifa zilizopo zinakinzana, maana taarifa aliyonayo inaonesha kuwa idadi ya wanafunzi yenye uhitaji ni kubwa huku idadi halisi ikiwa na ndogo.“Kuna hujuma inafanywa na idara ya elimu Mkoa. Kwanini shule hii ya Mwandeti haijapangiwa wanafunzi huku mnadai wilaya ina upungufu wa madarasa? mkurugenzi lazima uchukue hatua,”alisema. Shule nzima inatakiwa kuwa na wanafunzi 1,098, lakini ina wanafunzi 1,500. Alisema idadi hiyo si sahihi, kwani inaweza kuleta mkanganyiko wa fedha za elimu bure.Alisema anashangaa maofisa idara ya elimu wajaze taarifa feki na huku wakikaa ofisini kusubiri taarifa, wakati mambo yenyewe ndio hayo. Mkuu wa Wilaya ya Arumeru, Jerry Muro alisema Mwandeti ni moja ya shule inayofanya vizuri katika ufaulu wa elimu. Pia, alisema shule hiyo ni kweli haijapangiwa wanafunzi wa kidato cha kwanza na alishangaa hata ofisi yake haijui sababu iliyofanya wanafunzi kutopangiwa kujiunga na kidato cha kwanza mwaka 2019.Muro alisisitiza ni lazima baadhi ya walimu wanaofundisha shuleni hapo, wahamishiwe Shule ya Sekondari ya Loskito ili wanafunzi waweze kupata elimu. Awali, Mkurugenzi wa Halmashauri ya Wilaya ya Arusha, Dk Wilson Mahela alisema wataenda kuangalia taarifa halisi ya idadi ya wanafunzi waliopo shuleni hapo na mahitaji ya sasa ili kuhakikisha wanafunzi wanasoma shuleni hapo."
70c478677047b4b00cecd462c30b55ace1eb086d," MDHIBITI na Mkaguzi Mkuu wa Hesabu za Serikali (CAG), Profesa Mussa Assad (pichani) ameonesha ushirikiano mkubwa wakati wa kuhojiwa na Kamati ya Kudumu ya Haki, Maadili na Madaraka ya Bunge.Akizungumza na vyombo vya habari jijini hapa jana baada ya kufanya mahojiano na CAG kwa saa 3.40, Mwenyekiti wa Kamati ya Haki, Maadili na Madaraka ya Bunge, Emmanuel Mwakasaka alisema kiongozi huyo alionesha ushirikiano mkubwa katika muda wote wa mahojiano.“CAG ameitikia mwito uliomtaka kufika hapa na ameonesha ushirikiano mkubwa katika kujibu maswali tuliyomuuliza.“Kamati inaendelea na shauri hili, tukikamilisha tunalipeleke kwa Spika wa Bunge kwa hatua nyingine,” ameAnnbXsema Mwakasaka.Alisema baada ya kufanya mahojiano hayo na CAG tangu saa 5.10 asubuhi hadi 8.50 adhuhuri, watachambua na kuandika ripoti na kuipeleka kwa Spika wa Bunge, Job Ndugai kwa hatua zaidi.Kuhusu vielelezo alivyokuwa navyo CAG, Mwakasaka alisema ni kawaida kwa mtu akiitwa mbele ya Kamati anatakiwa kwenda na vielelezo vyake, hivyo navyo vitafanyiwa na kuingizwa kwenye ripoti hiyo atakayopelekewa Spika.Jana asubuhi, CAG aliitikia mwito wa Spika Ndugai alioutoa Januari 7, mwaka huu mbele ya vyombo vya habari wa kumtaka afike mbele ya Kamati ya Haki, Maadili na Madaraka ya Bunge, kuhojiwa kufuatia kauli yake kuwa, ‘Bunge ni dhaifu.’Profesa Assad aliwasili katika viwanja vya Bunge saa 4:47 asubuhi akiwa katika gari jeupe si lile, lililoandikwa CAG na kupitia katika geti, ambalo linatumiwa na wafanyakazi na Waziri Mkuu, ambapo alikaguliwa katika mashine kama watu wengine wa kawaida.Mara baada ya kuingia getini akiwa amebeba mabegi mawili madogo, alipokelewa na askari kanzu wa Bunge, ambaye aliambatana naye hadi kwenye lango la kuingilia jengo la utawala.Kabla ya kuingia jengo hilo, kama ilivyo desturi, pia alikaguliwa katika mashine na baadaye akaelekezwa mahali pa kuketi katika viti vya mapokezi, akisubiri kupewa maelekezo.Baada ya kuketi alifika na kusalimiana na Katibu wa Spika wa Bunge, Saidi Yakubu ambapo alipatiwa kitabu cha kusaini wageni na baada ya kusaini aliendelea kuketi akisubiri kuitwa kuingia ukumbini.Profesa Assad alitumia muda huo wa takribani dakika 10 hivi kufungua begi lake na kutoa nyaraka mbalimbali akaendelea kuzisoma. CAG aliitwa katika ukumbi wa Spika na kuingia ukumbini saa 5.05 asubuhi na dakika moja baadaye alikuwa tayari amekaa kwenye kiti cha wageni.Akiwa mbele ya wajumbe wa 17 wa kamati hiyo ,wakiongozwa na Mwenyekiti wa Kamati hiyo, Mwakasaka, aliwasha kompyuta mpakato baada ya kusalimia wajumbe wa kamati hiyo. Mwenyekiti wa Kamati hiyo, Mwakasaka alimkaribisha Profesa Assad na kuwaomba waandishi wa habari watoke nje ya ukumbi, kwa kuwa kazi yao ya kupiga picha na kumshuhudia shahidi, ilikuwa imekamilika.Kwa mujibu wa kanuni za Bunge, baada ya kuhojiwa na Kamati hiyo, taarifa ya mahojiano itapelekwa kwa Spika wa Bunge na yeye atakuwa na uamuzi wa kuitisha mikutano na waandishi wa habari au kuliarifu Bunge. Sakata la Profesa Assad na Spika lilianza Desemba mwaka jana, wakati CAG alipohojiwa na Mwandishi wa Idhaa ya Kiswahili ya Umoja wa Mataifa (UN) na akatamka kwamba Bunge ni dhaifu kutokana na kutofanyia kazi hoja ufisadi zinazopelekwa Bungeni na ofisi yake.Ndugai Januari 7, mwaka huu, alifanya mkutano na waandishi wa habari akimtaka CAG kufika mbele ya kamati hiyo kueleza kuhusu kauli yake aliyoitoa wakati anazungumza na Mwandishi huyo. Spika Ndugai alimkata CAG afike Januari 21,mwaka huu, kitendo ambacho ameitikia mwito huo.Hii ni mara ya kwanza kwa Spika kumwita CAG mbele ya Kamati ya Kudumu ya Bunge ya Haki, Maadili na Madaraka ya Bunge, kitendo hicho kinalifanya Bunge la 11 kuandika historia nyingine, baada ya kuwaita viongozi wengine wa juu akiwemo Mkuu wa Mkoa, Paul Makonda na Mkuu wa Mkoa wa Manyara Alexander Mnyeti.Mwakasaka alisema, Kamati inaendelea na kazi yake leo ambapo Mbunge wa Kawe, Halima Mdee atafika mbele ya Kamati hiyo kujibu tuhuma za kuunga mkono kauli ya CAG kuwa Bunge ni dhaifu."
7141cc0565e4ade59694dea1fc763addd0248c49," MABINGWA wa Ligi Kuu Soka Tanzania Bara, Simba, wameialika Asante Kotoko ya Ghana kucheza nayo mechi ya kirafiki katika kilele cha maadhimisho ya Simba Day Agosti 8, mwaka huu.Simba hufanya tamasha hilo Agosti ya kila mwaka ambapo kabla ya kufikia kilele tarehe nane, hufanya shughuli mbalimbali za kijamii ikiwa ni pamoja na kutembelea wagonjwa na kutoa misaada kwa wasiojiweza na kumalizia na kucheza mechi ambapo pia hutambulisha kikosi chake pamoja na jezi watakazotumia kwa msimu mpya.Akizungumzia mechi hiyo Mkuu wa Idara ya Habari na Mawasiliano wa Simba, Haji Manara amesema wamechagua Asante Kotoko kutokana na historia yake ya kufanya vizuri ukanda wa Afrika Magharibi na michuano ya Klabu bingwa Afrika.“Hii ni timu kubwa Afrika na inatajwa kuwa klabu namba moja kwa Ghana, na namba mbili kwa Afrika katika karne ya 20 nyuma ya Al Ahly ya Misri,” alisema.Alisema timu hiyo iliwahi kucheza na Yanga mwaka 1969 kwenye hatua ya robo fainali ya michuano ya Ligi ya mabingwa Afrika na kutoka sare mechi zote mbili nyumbani na ugenini.Pia, iliwahi kuchukua mataji mawili ya Afrika mwaka 1970 na 1983 na Ligi Kuu ya Ghana mara 24, mara ya mwisho ilikuwa msimu wa mwaka 2013/2014.Kwa sasa wekundu hao wa Msimbazi wanaendelea na mazoezi ya kujiandaa na msimu mpya nchini Uturuki na wanatarajiwa kurejea mwishoni mwa wiki hii tayari kwa tamasha hilo.Kuhusu tamasha la wiki ya Simba, Mratibu wake ambaye ni Mkurugenzi wa Kampuni ya EAG, Imani Kajula alisema watatumia wiki hii kutambulisha jezi za nyumbani na ugenini keshokutwa.Amesema pia, maveterani wa klabu hiyo watawatembelea wenzao wa Yanga na kuchangia damu kwenye matawi, kutembelea vituo vya watoto yatima na kutoa misaada na shughuli nyingine mbalimbali.Kajula amesema, baada ya mchezo siku hiyo ya tamasha kutakuwa na hafla ya chakula cha jioni itakayohudhuriwa na mashabiki, wachezaji na wadau kwa ajili ya kuwashukuru wachezaji."
71a2a1345d8a2c4f0207ce2a3dfa51f4b43a58cd," BAADHI ya wazazi na walezi katika wilaya ya Chamwino mkoani Dodoma ambao hawakutaka watoto wao waende shule wamekuwa wakihamasisha utoro kwa watoto wao, ili itakapotimia idadi ya siku 90 basi mtoto afutwe shuleni.Hayo yalisemwa jana na Ofisa Maendeleo ya Jamii katika Wilaya ya Chamwino, Sophia Swai wakati akisoma risala kwenye maadhimisho ya siku ya mtoto wa Afrika yaliyofanyika kiwilaya katika shule ya Wasioona ya Buigiri.Alisema kumekuwa na changamoto kubwa kwa baadhi ya wazazi na walezi kuhamasisha utoro kwa watoto wao ili itakapotimia idadi ya siku 90 basi mtoto afutwe shuleni.Pia alisema jamii imekuwa haiwajibiki katika makuzi na malezi ya watoto huku wazazi na walezi wakiwaachia walimu na mitandao ya kijamii na runinga jukumu la kulea watoto.“Hali hiyo imesababisha kuwapo na mmomonyoko wa maadili na ongezoko la mimba za utotoni hasa kwa shule za msingi,” alisemaAlisema takwimu zinaonesha katika kipindi cha miaka mitatu mwaka 2017 kulikuwa na mimba 36, mwaka 2018 mimba 24 na hadi kufikia Mei 20, mwaka huu kulikuwa na mimba sita.Alisema mimba hizo taarifa zake zilipelekwa polisi lakini wazazi wa mabinti wanaopata mimba wamekuwa hawatoi ushirikiano katika kuhakikisha mtuhumiwa anachukuliwa hatua za kisheria.“Baadhi ya wazazi huwashawishi wanafunzi wasifanye vyema kwenye mitihani yao na kuwaozesha au kuwapeleka kufanya kazi za ndani” alisema na kuongeza kuwa:“Mwaka 2016 shule ya Mapinduzi haikufaulisha hata mwanafunzi mmoja, si kwamba wanafunzi hawana uelewa bali wazazi na walezi wamefanikiwa kuwarubuni watoto wao ili kuandika majibu yasiyo sahihi ambayo yalisababisha wasifaulu na mwaka 2017 alifaulu mwanafunzi mmoja.”Kwenye hotuba yake wakati wa maadhimisho hayo Ofisa tawala wa Wilaya ya Chamwino, Lucas Manyala alisema Dodoma ni miongoni mwa mikoa yenye kiwango kikubwa cha ukatili wa kijinsia hasa hasa kwa watoto wa kike na wanawake.Alisema kutokana na mfumo dume wanaume nao wamekuwa wakifanyiwa ukatili wa kijinsia lakini wengi wao wamekuwa wakiona soni kuyatolea taarifa tofauti na wanawake."
71b9276ee4c3ee28476615bae7af34d619ab1650," Ushauri huo ulitolewa kutokana na mapango ya utalii ya Amboni mkoani hapa, kutopata watalii wengi. Aidha, imeelezwa taarifa zilizohusisha mapango hayo ya utalii na tukio la uhalifu la hivi karibuni, ziliathiri ujio wa watalii katika mapango hayo licha ya kwamba matukio husika, yalijitokeza eneo tofauti na eneo hilo.Akitoa maelezo juzi kwa watalii waliotaka kufahamu hali ya ujio wa wataalii kutembelea eneo hilo, Mhifadhi wa Mambo ya Kale wa Mapango ya Amboni, Jumanne Gekora, alisema watalii 65 wa ndani na mmoja wa nje mmoja hutembelea mapango hayo kwa mwaka.Miongoni mwa watalii waliofika eneo hilo juzi, ni timu ya wadau na wataalamu wa Muungano wa Utepe Mweupe Tanzania (WRATZ) ambao walitembelea vituo vyote 13 vilivyo ndani ya pango kuu kushuhudia vivutio vilivyomo.Mhifadhi huyo alisema eneo hilo la kitaifa la utalii, halitangazwi na kunadiwa kama ilivyo maeneo mengine ya utamaduni yaliyo chini ya dunia kama vile Mji Mkongwe wa Zanzibar, Bagamoyo na Olduvai Gorge pamoja na mbuga za wanyama."
71bd90d681e50bb0e10723525ed6c5ac126503e4," Akikabidhi vifaa hivyo Meneja wa huduma kwa jamii wa Airtel Hawa Bayumi alisema, vifaa hivyo vitamuwezesha Chilumba kuendeleza biashara yake ya kufungasha korosho na kusambaza kwa haraka zaidi kwa wateja wake.Bayumi alisema, mpango huo wa kuwawezesha wajasiriamali vifaa ni sehemu ya mpango wa kampuni hiyo wa kuwawezesha vijana wenye malengo mazuri na maisha yao, tabia nzuri, na wenye dhamira ya kujikomboa kimaisha.“Sisi kama kampuni ya mawasiliano tumeona ni vizuri kushirikiana na vijana ili kuhakikisha tunawawezesha na kukuza mitaji yao ya biashara na kuweza kujiinua kiuchumi, kuweza kufikia ndoto zao na vile vile kuongeza ajira kwa vijana hapa nchini,” alisema meneja huyo.Akipokea msaada huo Chilumba alishukuru na kuahidi kuendeleza zaidi biashara hiyo ili kutimiza ndoto zake za kuwa mfanyabiashara mkubwa. “Sikuamini kama siku moja ningeweza kufikia malengo yangu katika biashara hii. Mimi ni mtoto wa kwanza katika familia yetu.Nilizaliwa miaka 28 iliyopita. Baba yangu alifariki nikiwa na umri wa mwaka mmoja. Mama yangu hakuwa na uwezo wa kunifikisha mbali kielimu hivyo niliishia kidato cha nne.”“Ilinilazimu kuanza maisha mapema kwa kuanzisha biashara ya kubangua korosho, fedha ninayopata japokuwa ni kidogo naitumia kujikimu mimi mwenyewe, kumsaidia mama yangu na ndugu zangu”, alisema. Aidha alisema kutokana na msaada huo wa Airtel, atahakikisha anakuza na kuendeleza biashara yake na kuinua vijana wenzake."
71fd4d43438e740869f1302716a03863d57bc88b," RAIS John Magufuli jana alitoa ‘nyongo’ na kusema amekasirishwa na matokeo mabaya waliyopata timu ya taifa ya vijana chini ya umri wa miaka 17, Serengeti Boys kwenye michuano ya fainali za Kombe la Mataifa Afrika ‘Afcon’ zilizofanyika nchini.Tanzania ilikuwa mwenyeji kwa mara ya kwanza kwenye michuano hiyo iliyomalizika mwishoni mwa wiki iliyopita, huku timu yake Serengeti Boys ikiishia hatua ya makundi bila pointi hata moja baada ya kupoteza mechi zote tatu. Cameroon ilitwaa ubingwa kwa kuifunga Guinea. Akizungumza jana kwenye ziara yake mkoani Mbeya katika Wilaya ya Kyela, Dk Magufuli alisema kilichomuumiza zaidi ni timu kufungwa kwenye ardhi yake, kitendo ambacho ni aibu kwa watanzania wote. Rais alitoa Sh bilioni moja kama maandalizi ya michuano hiyo.“Katika vitu vinavyonichukiza ni kufungwa huwa najisikia ovyo, mpira uchezewe kwenye ardhi yangu, timu nayo yangu halafu mnafungwa tu mabao mara manne yaani ni ajabu,” alisema. Alifafanua kuwa, “Ningechukua timu ya Kyela icheze isingefungwa yale mabao lakini ndio hivyo, wewe ndio Waziri wa michezo labda kufungwa hivyo ndio mchezo wenyewe,” alisema akimwelekea Waziri wa Habari, Utamaduni, Sanaa na Michezo, Dk Harrison Mwakyembe ambaye pia, ni Mbunge wa jimbo la Kyela aliyeambatana naye kwenye ziara hiyo.Dk Magufuli alisema anashangaa timu yenye watu milioni 55 inafungwa na timu yenye nchi yenye watu labda milioni 10, jambo ambalo anaona aibu. Katika fainali hizo za vijana Afrika, Cameroon ilitwaa ubingwa baada ya kuichapa Guinea kwa mikwaju ya penalti 5-3 baada ya kucheza dakika 90 na kutoka suluhu.Timu hizo zilizocheza fainali pamoja na zile zilicheza mechi ya kuwania mshindi wa tatu, Nigeria na Angola ndizo zitawakilisha Afrika kwenye michuano ya fainali za Kombe la dunia zitakazofanyika Brazil baadae mwaka huu. Zilizotolewa mapema ni Tanzania, Uganda, Morocco na Senegal.Kwa upande mwingine, Rais huyo alielezea wasiwasi wake juu ya timu ya taifa ya Tanzania,Taifa Stars inayojiandaa na fainali za Afrika zitakazofanyika Misri kuanzia Juni 21 mwaka huu kuwa huenda nayo ikaanza vibaya kwa kufungwa mchezo wa kwanza. Tanzania imepangwa kundi moja na Algeria, Senegal na Kenya na inatarajiwa kucheza mchezo wa kwanza dhidi ya Senegal Juni 23, mwaka huu."
72047c2ecc3dd679c4f0cd8276612934114ac56e," Kaimu Makamu wa Chuo hicho, Profesa Josephat Itika alisema hayo wakati wa Mahafali ya 14 kuwa kwa sasa kampasi hiyo inaandaa miradi mbalimbali ya ushauri na kozi fupi kwa kushirikiana na Chuo cha Stellenbosch cha Afrika Kusini, tayari kuanza kwa mpango huo mwakani.Profesa Itika alisema pia kampasi itashirikiana na Shirika la Kimataifa la Kuendeleza Viwanda (UNIDO) kutoa mchango wake kwa jamii na serikali katika kuimarisha viwanda hivyo vizalishe, kuongeza thamani na kutoa ajira. Katika mahafali hayo, Mkuu wa Chuo hicho, Jaji Mkuu mstaafu, Barbabas Samatta aliwatunuku shahada mbalimbali za uzamili wahitimu na kutoa zawadi kwa wahadhiri waliofanya utafiti na kutoa machapisho mbalimbali kwa ajili ya kufundishia.Pia wanafunzi waliofanya vizuri katika masomo yao walitambuliwa. “Tunafanya hivi, kama moja ya njia za kutekeleza sera ya taifa ya kufikia uchumi wa kati ifikapo 2025,” alisema Kaimu Makamu wa Chuo.Alifafanua kwamba mpango huo utafuata miongozo ya Wizara ya Elimu, Sayansi, Teknolojia na Ufundi na kuwataka wataalamu katika vyuo watumie taaluma zao kubuni miradi inayolenga kulikomboa taifa.Mkuu wa Kampasi ya Dar es Salaam, Profesa Ganka Nyamsogoro alisema chuo hicho kinahuisha mitaala yake mara kwa mara ili kukidhi mahitaji ya nchi na dunia.Mwenyekiti wa Baraza la Chuo hicho, Profesa Daniel Mkude aliwataka wahitimu kuziendeleza taaluma walizopata kwa kusoma zaidi vitabu na makala mbalimbali, kwa ajili ya kupata maarifa na kutoa mchango kwa jamii na taifa.“Kuhitimu masomo siyo mwisho wa kujifunza, jengeni tabia ya kujifunza zaidi na zaidi, taifa linawategemea katika kuleta maendeleo,” alisema."
721a31c9ac2b94a4e71f0680efbc0a8a48388f89,"['Mshambuliaji wa Real Madrid Gareth Bale ana ""hasira"" na ""amechoshwa"" kuwepo katika klabu hiyo bingwa ya Uhispania  na anataka kuondoka kwa mujibu wa Guillem Balague kutoka BBC Radio 5 Live.', 'Bale alitarajiwa kujiunga na klabu ya ligi kuu ya Uchina Jiangsu Suning kwa mkataba wa miaka mitatu majira ya joto akitarajiwa kulipwa £1m kwa wiki - lakini Real ilikatiza makubaliano hayo  kwasababu waliitisha ada ya uhamisho.', 'Mnamo Julai, meneja wa Real, Zinedine Zidane amesema \'tunatarajia aondoke hivi karibuni\' kauli ambayo wakala wa Bale, Jonathan Barnett alijibu kuwa: ""Zidane ni aibu tupu - hana heshima kwa mchezaji ambaye amejitolea sana kwa Real Madrid.""', 'Bale ameshinda mataji manne ya ubingwa wa Ulaya, taji moja la ligi ya Uhispnania, la Copa del Rey na matatu ya Uefa Super Cups na Club World Cups akiwa Real, na amefunga zaidi ya magoli 100.', 'Baada ya kutibuka kwa makubaliano ya uhamisho wake kwenda China, mchezaji huyo wa kimataifa  wa wales alijitoa katika mechi ya kabla kuanza msimu huko Munich - hatua iliyoelekewa kwamba hayupo sawa kimawazo kuweza kucheza.', 'Alirudishwa katika timu ya Real msimu huu, na kufunga mechi saba kutokana na kwamba wamesogea juu ya ligi hiyo ya Uhispania La Liga.', 'Lakini aliachwa nje ya kikosi  kilichocheza wiki iliyopita katika mechi ya Champions League dhidi ya  Club Bruges, kabla ya kurudi katika kikosi cha kwanza katika mechi waliopata ushindi wa 4-2 dhidi ya Granada Jumamosi.', '""Gareth Bale amechoshwa,"" anasema Balague. ""Hawezi tena kuendelea. Katika wakati ambapo alikuwa aking\'ara, akijua kila anapocheza anazidi kuimarika, ghafla ameishia kutazama mechi kutoka nje ya uwanja  dhidi ya Bruges. Hakuna ajuae kwanini.', '""Ana hasira, amechanginiyika. Zidane aliporudi katika klabu aliamua hamtaki Bale, pasi kutolewa ufafanuzi wa wazi wa kwanini.', '""Bale aliambiwa kuwa Zidane, ambaye amekuwa na uhusiano wa kikazi naye, alifanya uamuzi kuwa anajitayarisha kwa kuondoka kwake.', '""Wakala wake, Jonathan Barnett, alikwenda kumtafutia nafasi nyingine, lakini Bale alipendelea kuliko uamuzi mwingine wowote kusalia katika klabu hiyo.', '""jambo ambalo mchezaji huyo haelewi ni kwanini milango ilifunguliwa, alafu kwanini kwanini hawakumruhusu kuondoka. Madrid ilikubali kutotoza ada klabu ya Uchina Jiangsu Suning, lakini hatimaye walibadili uamuzi huo kwasbabau waliamini timu hiyo ya Uchina ipo tayari kulipa kitita kikubwa kumpata James Rodriguez, uvumi ulioishia kuwa uongo.', '""Bale amecheza vizuri katika wiki za hivi karibuin - kwa kiasi fulani ni kutokana na hasira - kufuatia pengo na na namna kocha huyo anavyomchukulia, na hatimaye ameamua kukaidi.', '""Uamuzi wa kumtomshirikisha katika mechi dhidi ya Bruges ni mgumu kuuelewa, na imekuwa kama hatua ya mwisho.', '""Kwa mara ya kwanza tangu awasili Real Madrid msimu wa joto mnamo 2013, mchezaji huyo anataka kuondoka. Anahisi kwamba anayotendewa sio sawa.""']"
72239f6ee95fc60332e5551aa9210cb7a412cd08," Saa kadhaa baada ya kuungua kwa jengo la kihistoria la kanisa Katoliki la Notre Dame la Paris, nchini Ufaransa, matajiri watatu wameahidi kutoa takriban dola milioni 700, sawa na trilioni 1.6 za Kitanzania ili kujenga upya.Matajiri hao ni Francois-Henri Pinault, Mwenyekiti wa kampuni ya Kering (Kampuni mama ya Gucci) ambaye ametoa dola milioni 113 kupitia kampuni yao ya familia ya uwekezaji Artemis.Mwingine ni familia ya Arnault, wamiliki wa kampuni ya bidhaa za kifahari LVMH waliotoa dola milioni 226 pamoja na familia ya bilionea Bettencourt Meyers ambao ni wamiliki wa theluthi ya kampuni ya L'Oréal ambao wametoa dola milioni 226.Rais wa nchi hiyo Emmanuel Macron jana Jumanne, alitoa wito kwa mabilionea nchini humo kuchangia fedha zitakazowezesha kujengwa upya kwa jengo hilo kongwe la kanisa ambalo hadi linaungua lilikuwa limetimiza miaka 850."
72562d5df82cf681a20660315014691be110e15a," Awali ofa ya huduma hiyo ilipangwa kumalizika Juni 10 mwaka huu, lakini sasa imepelekwa mbele hadi Juni 30, ikiwa ni ongezeko la siku 20 zaidi kama njia ya kuhakikisha kwamba wale wenye nia hiyo wanafanikisha ndoto zao za kumiliki viwanja.Akizungumza jana jijini Dar es Salaam, Meneja Biashara wa taasisi hiyo, Thabit Mndeme, alisema wamekuwa wakipokea maombi mengi kutoka kwa Watanzania wenye uhitaji wa viwanja hivyo, jambo lililowafanya wakae na kuona namna gani wataongeza siku chache kwa wananchi na wateja wao.Kwa upande wake Meneja Masoko na Mawasiliano wa taasisi hiyo, Ngula Cheyo, alisema wana viwanja 1,878, huku pia mteja akiweza kupata kiwanja kwa fedha taslimu ya kuanzia Sh 1,400,000 na kuendelea.“Viwanja hivyo vina uwezo wa kujengwa nyumba za kupanga na kupangisha, hoteli na maduka, vituo vya elimu na ibada, hospitali na kumbi mbalimbali, huku mradi wa umeme na maji vikiwa vinapatikana ndani ya mradi huo ambao ni kilomita 50 kutoka Kisutu jijini Dar es Salaam na kilomita 6.5 kutoka barabara Kuu ya Morogoro,” alisema Cheyo."
727432189a618542e8c5f0279d02042fbf38627e," KESI ya kugombea mwili wa wa Kapteni mstaafu wa Jeshi la Ulinzi la Wananchi wa Tanzania (JWTZ), Hussein Abdalah Sheushi (65) imeingia siku ya 11, huku mwili ukiendelea kuhifadhiwa katika Hospitali ya Rufaa ya KCMC kusubiri uamuzi wa mahakama.Kesi hiyo namba moja ya mwaka 2019, itaendelea Juni 28, 2019 kati ya Hashim Abdallah Sheushi, ambaye ni mleta maombi dhidi ya Mariam Msuya, ambaye ni mjibu maombi kuleta maelezo ya upande wa utetezi.Kesi hiyo iliyopo chini ya Hakimu Mariam Lusewa wa Mahakama ya Wilaya ya Mwanga, ilikuja kwa ajili ya kutajwa na kutoa nafasi kwa upande wa wajibu maombi kuleta maelezo ya upande wao. Hakimu Lusewa aliutaka upande wa utetezi kupitia kwa wakili wao, Mhendeli Msaki kujibu maombi kutoka kwa wakili wa mleta maombi, Caessar Shayo ili kesi isikilizwe Juni 28, 2019.Hata hivyo, kabla ya kutajwa kwa kesi hiyo, hakimu alitaka kujiridhisha kama mke wa marehemu, Mariam Msuya anaufahamu wa kina wa kinachoendelea katika mahakama hiyo. Mahojiano baina ya hakimu na mke wa marehemu yalikuwa kama ifuatavyo:Hakimu: Mumeo alifariki lini?Mke wa marehemu: Juni 17, 2019Hakimu: Ulikuja lini mahakamani kulalamikia suala la maziko ya mume wako?Mke wa marehemu: Juni 19, 2019Hakimu: Ulishauriwa nini hapa mahakamani?Mke wa marehemu: Niliambiwa niende polisi kuelezwa namna ya kufungua kesi ya madai.Hakimu: Kisha ukachukua hatua gani?Mke wa marehemu: Baada ya kutokea kutoelewana baina ya familia na ndugu wa marehemu, polisi waliuchukua mwili na kuupeleka Hospitali ya Rufaa ya KCMC kwa ajili ya kuhifadhi, hii ilikuwa ni kuepusha shari ambayo ilitaka kutokea.Hakimu: Suluhisho lilikuwa ni nini?Mke wa marehemu: Tulienda kwa Mkuu wa Wilaya ya Mwanga,Thomas Apson tukiwa na vielelezo kuonesha kwamba familia haina mgogoro wowote kama ilivyokuwa inadaiwa na ndugu wa marehemu.Hakimu: Nini kilifuatia baada ya hapo?Mke wa marehemu: Baada ya majadiliano ya muda mrefu, Mkuu wa wilaya alitutaka kwenda mahakamani kutafuta haki zaidi baina ya pande hizo mbili nani apewe haki ya kuzika.Hakimu: Ulipewa ushauri awali ufungue maombi mahakamani, kwa nini hukufungua?Mke wa marehemu: Kwa kuwa kufungua maombi ni gharama, kama familia kwa kushirikiana na watoto wangu tulikuwa tukijipanga kufungua shauri hili, ndipo baadaye tulipoletewa hati ya kuitwa mahakamani hapa leo.Hakimu: Umeona maombi yamefunguliwa na upande mwingine?Mke wa marehemu: Ndiyo Kutokana na mahojiano hayo, hakimu alihoji upande wa mleta maombi, kama kuna pingamizi lolote ambao haukuwa nalo. Hivyo, upande wa mjibu maombi wametakiwa kupeleka maelezo yao Juni 28, mwaka huu."
72b0721d459d10fa5f3fbdbc54890e7fc4322857," MKURUGENZI Mtendaji wa Mamlaka ya Bandari nchini (TPA), Deusdetit Kakoko amesema, bandari ya Tanga itaanza kupokea meli kubwa mwanzoni mwa mwezi Januari mwakani.Kakoko amesema hatua hiyo baada ya kukamilika kwa ujenzi wa gati namba moja katika bandari ya Tanga. Alisema bandari hiyo kwa sasa inahudumia meli kubwa kwenye nanga kutokana na eneo la gati ya bandari hiyo kuwa na kina kifupi.Kakoko ambaye alikuwa jijini Tanga kikazi na Uongozi wa Bodi ya Usimamizi wa Mamlaka ya Bandari amesema kuwa hatua ya kwanza ya utafiti wa udongo katika Bandari hiyo uliofanywa na Kampuni ya BICO Engineering ya Dar es Salaam umekamilika kinachofuata ni kuanza hatua ya ujenzi.“Hatua ya kwanza imekwishakamilika kwa utafiti wa udongo wa gati mbili kwa lengo la kuongeza kina katika gati hizo, hatua inayofuata ni ujenzi wa gati namba moja ambao tunatarajia ujamilike mwezi Desemba mwaka huu na hadi kufikia mwezi Januari mwaka 2020 tutaanza kupokea meli kubwa,” amesema.”Sehemu kubwa ya ujenzi wa bandari hiyo ni fedha kutoka serikalini na hivyo kuanzia mwaka huu wa fedha tunatarajia kupokea fedha kwa ajili ya ujenzi,” aliongeza.Alifafanua zaidi kuwa kuja kwa meli hizo katika Bandari ya Tanga kutapunguza msongamano katika bandari ya Dar es Salaam na pia kutafungua fursa za kibiashara na uchumi kwa wakazi wa mkoa wa Tanga.“Kuanza kuingia kwa meli kubwa katika Bandari ya Tanga kutafungua fursa ya uchumi na biashara kwa watu wa Tanga,” amesema.Mwishoni mwa mwaka jana wafanyabiashara na wadau wa gesi na mafuta kutoka nchini Uganda walitembelea bandari hiyo kuangalia uwezekano wa kuitumia kupitisha shehena ya mafuta."
733b492f2dce7e6a7431535c9ac2bff218ae7310," UTEKELEZAJI wa mradi wa upanuzi wa Bandari ya Dar es Salaam katika gati jipya la kuhudumia meli za magari la Ro-Ro, unaiwezesha bandari hiyo kupokea magari 600,000 kwa mwaka kutoka magari 163,000.Katika kudhihirisha uwezo huo, juzi saa nne usiku kwa mara ya kwanza, bandari hiyo ilipokea meli kubwa ya kwanza iitwayo Grand Duke ikitoka Kenya, iliyotia nanga bandarini hapo kupakua magari 1,347 mengi yakitoka China na Japan.Akielezea mafanikio hayo kwa waandishi wa habari jana, Mtendaji Mkuu wa Mamlaka ya Bandari Tanzania (TPA), Deusdedit Kakoko, mbele ya Waziri wa Ujenzi, Uchukuzi na Mawasiliano, Isack Kamwelwe, aliyefika bandarini hapo kujionea meli hiyo, alisema mafanikio hayo yanaiweka bandari hiyo pazuri na ni juhudi za Serikali ya Rais John Magufuli.Akifafanua kuhusu gati hiyo mpya, Kakoko alisema, “Leo tumepokea meli inayotoa magari 1,347. Hii ni mara ya kwanza kwa meli kubwa namna hii kutia nanga hapa kwetu na inatokana na utekelezaji wa upanuzi wa bandari yetu. Gati hili jipya limejengwa kwa zege, lina urefu wa meta 320”.Kakoko alisema kukamilika kwa gati hilo, linaloitwa pia sifuri (Zero)likiwa maalum kwa kushusha magari, kunaiwezesha bandari hiyo sasa kupokea magari 600,000 kwa mwaka. Alisema mwaka jana bandari hiyo ilipokea magari 163,000 pekee.Kwa mujibu wa Kakoko, upanuzi huo umefanyika kwa miaka miwili na leo, Septemba 16, mkandarasi ataikabidhi TPA mradi huo ili kuendelea kupokea meli. Alisema sasa meli itashusha mzigo wa magari kwa saa 12 na kuipisha meli nyingine na malengo ni meli zitoke nchi za Ulaya na Asia (China na Japan) moja kwa moja mpaka bandari ya Dar es Salaam. “Gati hili ni kubwa, la kisasa, litakuwa na taa kubwa.Kazi itafanyika kwa siku saba kwa saa 24. Juhudi za Rais Magufuli zimetufikisha hapa. Huwa anatufuatilia hazipiti wiki mbili hajasema bandarini kuna nini, au kutuuliza miradi imefikia wapi,” alisema Kakoko.Kwa upande wake, Waziri Kamwelwe alisema ukarabati wa bandari hiyo umefanikisha magati mawili kati ya manane kukamilika na gati hilo sifuri lililo maalum kwa magari linawezesha bandari hiyo kutimiza malengo ya kupokewa mizigo tani milioni 25 kutoka mizigo tani milioni 17 ya sasa.Kamwelwe alizitaka nchi za SADC kuitumia bandari hiyo kikamilifu na kusisitiza kuwa bandari hiyo ni yao na maboresho mengine yote yanaendelea ikiwamo bandari kavu na mifumo ya huduma za kimtandao (soft ware service)."
735f520a7acfb1da864d7ed41eb9ca907018a02e," Amewataka mabalozi hao kuimarisha diplomasia ili kuzifanya nchi zao ziendelee kushirikiana na Tanzania katika shughuli za kiuchumi na kijamii.Ametoa kauli hiyo jana wakati akizungumza na Balozi wa Tanzania nchini Sweden, Dk Wilbrod Slaa, na Balozi wa Tanzania nchini Nigeria, Muhidin Mboweto, katika makazi ya Waziri Mkuu, Oysterbay Dar es Salaam.Amesema Tanzania ina vivutio vingi vya utalii kama uwepo wa fukwe za bahari kuanzia Tanga hadi Mtwara, maziwa na mito, mbuga za wanyama hivyo ni vema wakajielekeza katika kuvutia wawekezaji kwenye sekta hiyo ili Taifa lipate watalii wengi.Waziri Mkuu alitaka pia watafute wawekezaji katika sekta ya madini na viwanda, na kutafuta masoko ili wafanyabiashara na wakulima wa Tanzania wauze bidhaa zao nje ya nchi.“Tumejiimarisha katika mazao ya chakula na biashara, hivyo tunatakiwa kuwa na uhakika wa masoko kwenye kilimo ili mkulima anapozalisha pamba, tumbaku, kahawa, chai, korosho, dengu pamoja na mazao mengine, awe na mahali pa kuuza, kwa hiyo washawishini wafanyabiashara kuja kununua,” amesema.Aliwasisitiza mabalozi hao kwenda kupunguza gharama za uendeshaji wa balozi kwa kuzuia matumizi katika mambo yasiyo ya lazima.“Huko muendako lazima mkasimamie maslahi ya nchi hasa katika masuala ya uchumi,” alisema."
73758ef1f2c1c88bfa2460e56c1014d9cdbd5bb6," UCHAGUZI mdogo wa Jimbo la Singida Mashariki mkoani Singida lililokuwa likiongozwa na Mbunge wa Chama cha Demokrasia na Maendeleo (Chadema), Tundu Lissu, utafanyika Julai 31, mwaka huu.Mwenyekiti wa Tume ya Taifa ya Uchaguzi (NEC), Jaji Semistocles Kaijage, alisema jana kuwa NEC tayari imetoa Ratiba ya Uchaguzi Mdogo wa Ubunge, Jimbo la Singida Mashariki baada ya Spika, Job Ndugai kuitaarifu tume hiyo uwepo wa nafasi ya wazi ya ubunge katika jimbo hilo katika Halmashauri ya Wilaya ya Ikungi, Singida.Juni 29, mwaka huu, Spika wa Bunge, Ndugai alitangaza Lissu kupoteza sifa ya kuwa mbunge kutokana na kushindwa kuwasilisha kwa Spika tamko la mali na madeni na kushindwa kuhudhuria mikutano saba mfululizo ya Bunge bila ruhusa ya Spika.Hata hivyo indaiwa Lissu yuko Ubelgiji kwa matibabu.Jaji Kaijage alisema amezingatia matakwa ya kifungu cha 37 (1) (b) cha Sheria ya Taifa ya Uchaguzi sura ya 343, kutoa taarifa kwa umma kuhusu uwepo wa uchagu huo mdogo katika Jimbo la Singida Mashariki.Kwa mujibu wa Jaji Kaijage, fomu za uteuzi wa wagombea zitatolewa kati ya Julai 13 hadi Julai 18, mwaka huu, uteuzi wa wagombea utafanyika Julai 18, mwaka huu na kampeni za uchaguzi zitafanyika kuanzia Julai 19 hadi Julai 30, mwaka huu na siku ya uchaguzi itakuwa ni Julai 31, mwaka huu.Kaijage alivikumbusha vyama vya siasa na wadau wote wa uchaguzi kuzingatia sheria, kanuni, maadili ya uchaguzi, taratibu, miongozo na maelekezo ya NEC wakati wa kipindi cha uchaguzi huu mdogo.Lissu amekuwa nje ya Tanzania tangu alipopigiwa risasi Septemba 7, 2017 akiwa Dodoma katika vikao vya Bunge lakini baada ya matibabu Nairobi nchini Kenya na Brussels nchini Ubelgiji, amekuwa akionekana akifanya ziara katika nchi kadhaa za Ulaya na marekani na kuishutumu Serikali ya Tanzania."
737e9bc0682fa0c1da5460a75c38d5b5fb9f626f," TANZANIA imetajwa kuwa nchi ya pili Afrika kuwa na Mahakama Inayotembea, ambayo lengo lake ni kusogeza huduma za mahakama karibu na wananchi hasa maeneo yasiyo na mahakama ili kusikiliza kesi na kuzimaliza.Jaji Mkuu wa Tanzania, Profesa Ibrahim Juma alimweleza Rais John Magufuli aliyekuwa mgeni rasmi kwenye maadhimisho ya kilele cha Wiki ya Sheria nchini yalifanyika jijini Dar es Salaam juzi, kuwa mahakama inayotembea ilianzishwa mwaka 1920 kwa malengo mbalimbali.Profesa Juma aliyataja malengo ya wakati huo ya kuanzishwa kwa mahakama inayotembea kuwa ni: Kumfuata shahidi ambaye hakuweza kufika mahakamani kutokana na sababu za ugonjwa, kuwapunguzia gharama mashahidi na kukifuata kidhibiti au kielelezo ambacho hakikuweza kuhamishika kwa urahisi. Alisema dhana ya mahakama inayotembea ilikuwepo tangu siku za nyuma, ambapo Mahakama Kuu ilitumia behewa la treni kutoa huduma za kimahakama kwenye ukanda ambao treni ilikuwa ikipita.Kwa mujibu Jaji Mkuu, dhana hiyo ya kuwa na Mahakama Inayotembea, pia inamaanisha mahakama katika ngazi fulani kuamua kuhamisha huduma zake na kuzitolea katika sehemu mbalimbali ndani ya mamlaka yake. Alisema kwa mfano Mamlaka ya Rufaa, inaweza kuhamisha shughuli zake kutoka Dar es Salaam na kwenda kwenye kanda fulani au Mahakama Kuu kutoka jijini Dodoma, kuhamishia shughuli zake wilayani Kongwa.“Mheshimiwa Rais, ili kupeleka huduma za mahakama karibu na wananchi, yamenunuliwa magari mawili katika awamu ya kwanza kama majaribio (pilot study) yatakayotoa huduma katika mikoa ya Dar es Salaam na Mwanza, hivyo mahakama itahamishia shughuli zake katika chumba maalumu kilichotengenezwa ndani ya gari ambacho kina huduma zote muhimu,” alieleza Profesa Juma.Mkoani Dar es Salaam, mahakama hiyo inayotembea itatoa huduma zake Bunju wilayani Kinondoni, Chanika Wilaya ya Ilala, Buza wilayani Temeke na Kibamba katika Wilaya ya Ubungo, wakati jijini Mwanza itatoa huduma zake Buhongwa na Igoma katika Wilaya ya Ilemela na Busweru wilayani Nyamagana. Jaji Mkuu alisema dhamira yao ya baadaye ni kuwa na magari ya aina hiyo nchi nzima, ili kuwapunguzia wananchi kero ya kusafiri umbali mrefu kutafuta huduma za mahakama. Alisema mahakama hizo zitakuwa chini ya mamlaka husika za mahakama za Mwanzo au Wilaya na mahakimu husika tayari wameshapewa mafunzo kwa ajili ya kuwahudumia wananchi kupitia mahakama hizo.Spika wa Bunge, Job Ndugai alisema wazo la kuwa na Mahakama Inayotembea, lilipofika kwenye kamati husika ya Bunge, lilizua mjadala mkubwa kutokana na wabunge kutaka kujua ni wapi mahakama za aina hiyo, ziliwahi kutumika ili waende wakapate uzoefu kwanza. Ndugai alisema mahakama zinazotembea zimewahi kutumika nchini Bangladesh, Guatemala na Afrika Kusini. Kwa upande wake, Mkurugenzi wa Usimamizi wa Mashauri, Eva Nkya alisema magari hayo kila moja yamenunuliwa kwa Sh milioni 470 ambao ni mkopo nafuu kutoka Benki ya Dunia.Gazeti hili lilipata fursa ya kuingia ndani ya Mahakama hiyo Inayotembea na kupata maelezo ya vitu mbalimbali vilivyomo ndani yake kutoka kwa Msaidizi wa Sheria wa Jaji, Moses Ndelwa. Ndelwa alisema mahakama hiyo inayotembea ina hadhi ya Mahakama ya Mwanzo na Wilaya na ndani yake kuna kiti kimoja na meza moja kwa ajili ya kutumia hakimu wakati akisikiliza kesi, meza moja na viti viwili vya kukaa walalamikaji, walalamikiwa na mashahidi.Awali, Jaji Mkuu alimweleza Rais Magufuli kuwa chini ya mradi wa maboresho unaofadhiliwa na Benki ya Dunia (WB), Mahakama iko mbioni kuanzisha mafunzo maalumu kwa mahakimu wakazi 503 kutoka Mahakama za Mwanzo, Mahakama za Wilaya na Mahakama za Hakimu Mkazi.Alisema mafunzo hayo maalumu yatahusu uandishi wa hukumu, utoaji wa adhabu na ukazaji wa hukumu. Profesa Juma alisema kwa kuwa Mahakama za Mwanzo zinatumiwa na wananchi wengi mijini na vijini, katika kipindi cha mwaka jana, Mahakama za Mwanzo zilipokea jumla ya mashauri 176,652 na zilimaliza mashauri 175,572, lakini pia mahakama hizo zilisajili asilimia 73.3 ya mashauri yote yaliyosajiliwa mahakamani katika mwaka jana."
7391478a4a6cd67e15d01e0de0280028935012fa," MCHEKESHAJI maarufu wa Afrika Mashariki, Erick Omondi (pichani juu), kutoka Kenya anatarajiwa kutua nchini na kufanya onesho la ‘Standup comedy’ katika jukwaa moja na mchekeshaji maarufu nchini, Emmanuel Mathias ‘Mc Pilipili’.Onyesho hilo litafanyika Dodoma Septemba 28, mwaka huu, ambapo wakali hao watakutana kwenye jukwaa moja na kuonyesha nani zaidi. Akizungumza na HabariLEO, Mc Pilipili alisema mchekeshaji Omondi amekuwa akimvutia tangu alipoanza kazi ya uchekeshaji na yeye ndio aliyemtia moyo katika kuingia kwenye fani hiyo baada ya kwenda kumuona katika moja ya maonyesho yake Nairobi. “Nampenda sana Erick Omondi na anakuja Dodoma kufanya onyesha kali la uchekeshaji, naamini itagonga nyoyo za mashabiki wetu,” alisema. Pilipili alitaja kingilio katika onyesho hilo kubwa kuwa, viti maalum ‘V.I.P’ ni Sh 50,000 na Sh 30, 000, huku kawaida ikiwa Sh. 10,000. Aidha aliongeza kuwa, mgeni rasmi katika tamasha hilo anatarajiwa kuwa Naibu Waziri wa Vijana, Ulemavu na Ajira, Anthony Mavunde, ambapo ataongozana na viongozi mbalimbali katika mkoa huo. Pilipili alisema katika onyehso hilo anatarajiwa kusindikizwa na wachekeshaji wengine akiwamo Dullyvani, Dogo Pepe, Ally na Oscar Nyerere, huku wakiambatana na bendi ya TNC.“Hii ni shoo yangu ya kwanza kufanya nikiwa nimeoa, mashabiki wangu mjitokeze kwa wingi muone kazi nitakayowaonesha na nitatoa nafasi tano kwa wachekeshaji wadogo wanaotokea Dodoma na viunga vyake kupanda stejini (jukwaani) na mimi na Omondi,” alisema Mc Pilipili."
73b484b59fe8ccd1ea387781cfcb307f64626a04," Hayo yalisemwa na Mwenyekiti wa Bodi ya UTT-AMIS, Profesa Joseph Kuzilwa, wakati wa mkutano mkuu wa mwaka uliofanyika Dar es Salaam mwishoni mwa wiki. Alisema pato kwa mifuko yote mitano limekua kwa kiasi cha kuwa juu ya kigezo ukilinganisha na miaka iliyopita.“Ukuaji huu umetokana na imani iliyojengwa na UTT-AMIS kwa wawekezaji pamoja na ongezeko la elimu kwa wawekezaji kuhusu faida za mifuko ya uwekezaji wa pamoja,” alisema Kuzilwa katika taarifa yake kwa wanahisa."
740ddb0b1253eaf5a8f694c1561aab3898f94236," RAIS John Magufuli amesema, Serikali inawapenda sana wafanyakazi hivyo wavulimie wakisubiri nyongeza za mishahara.Amesema jijini Mbeya kuwa, aliahidi kwamba ataboresha mishahara ya watumishi kabla ya kumaliza muda wake wa uongozi, na kwamba, ahadi yake ipo palepale kwa kuwa bado yupo madarakani.Ameyasema hayo wakati akihutubia kwenye maadhimisho ya Siku ya Wafanyakazi Duniani (Mei Mosi) kitaifa kwenye Uwanja wa Sokoine.Rais amesema, inachokifanya Serikali sasa ni kikubwa sana kwa nchi, na kwamba, kupanga ni kuchagua.Amesema, yeye ni mtumishi wa wafanyakazi, anasikiliza kero za makundi mbalimbali, anawapenda Watanzania wote na pia Serikali inawapenda wananchi wote wakiwemo wafanyakazi.Kwa mujibu wa Rais Magufuli Serikali imetumia shilingi bil 72.8 /- kulipa nyongeza za mishahara za mwaka kwa wafanyakazi 505,985.Amesema, shilingi bil. 37.2/- kati ya hizo wamelipwa walimu ambao ni zaidi ya 50% ya wafanyakazi wote, na shilingi bil 35.7/- wamelipwa watumishi wengine.Rais pia amesema, Serikali imetumia shilingi bil 75.5/- kulipa malimbikizo ya mishahara ya watumishi 50,386.Amesema, mbali na kutekeleza miradi mbalimbali kila mwezi Serikali inatumia shilingi bilioni 580/- kulipa mishahara ya wafanyakazi.Kwa mujibu wa Rais Magufuli, tofauti na miaka ya nyuma mishahara sasa inalipwa kuanzia tarehe 19 ya kila mwezi.Amesema, hana tatizo na suala la kupunguza kodi kwenye mishahara ya wafanyakazi, ameipokea risala ya Shirikisho la Vyama Vya Wafanyakazi (TUCTA), na kwamba, Serikali itayafanyia kazi yote yaliyomo humo.Awali Rais wa TUCTA, Tumaini Nyamhokya alisema uwanjani hapo kuwa, watumishi kwenye taasisi mbalimbali wameanza kupandishwa madaraja.Katibu Mkuu wa TUCTA, Dk. Yahaya Msigwa amesema, wafanyakazi ni wadau muhimu katika kuiwezesha Tanzania kufikia uchumi wa kati kupitia viwanda."
743280d1f3d59a6fd96d6bab8633f94eed8de854," TUME ya Madini Tanzania inapanga kuweka bei elekezi ya kuuza madini ya jasi (gypsum) nchini kwa kuwa wanunuzi wanawapunja wazalishaji kwa kununua madini hayo kwa bei ndogo zaidi.Mwenyekiti wa Tume ya Madini Tanzania, Profesa Idris Kikula ametoa msimamo huo baada ya kutembelea mgodi wa jasi Kijiji cha Manda, Kata ya Manda wilayani Chamwino.Alisema, wameamua kuweka bei elekezi kudhibiti wanunuzi kujipangia bei ya chini. Alisema mchakato utafanyika mapema ili kuweka uwiano wa bei kati ya wazalishaji na watumiaji wa madini kuondoa upunjaji uliopo.""Bei elekezi ikiwekwa kutakuwa na uwiano wa bei ya wazalishaji na wanunuaji badala ya utaratibu wa sasa ambao viwanda vinanunua kwa bei kandamizi,"" amesema Profesa Kikula.Mmoja wa wazalishaji, Daniel Tamwemezi amesema wazalishaji wanashindwa kuuza bidhaa hiyo kwa kukosa soko na wakipata wanunuzi wananunua kwa bei ndogo na wanapata hasara.Amesema wameshindwa pia kuuza madini hayo nje ya nchi kutokana na serikali kuzuia ili madini yaongezewe thamani kupata bei nzuri.Amesema wenye viwanda vya saruji wamekuwa wakinunua kwa Sh 57,000 kwa tani bei ambayo ni ndogo na hairudishi gharama za uzalishaji.Samwel Msanjila alisema changamoto yao kubwa ni ukosefu wa soko nchini hivyo kufanya viwanda kutumia mwanya kuwakandamiza.Ofisa Mtendaji wa Kata ya Manda, Chamwino, Michael Mpanduka amesema, kwa kukosa soko, hata kata hiyo na kijiji hicho wamekosa mapato na wananchi wake wana hali ngumu kimaisha.Mwenyekiti wa Kijiji cha Manzase, Kambona Matonya aliomba serikali iwaruhusu wazalishaji kuuza bidhaa hiyo nje ya nchi ili kijiji kinufaike."
745d2597fff1e7faed78b9bfe5fd7078b2e8ae76," MAKAMANDA wa Polisi (RPC) wa mikoa mitatu, wamevuliwa nyadhifa zao kutokana na sababu tofauti, zikiwamo za kukaidi agizo la kutokomeza rushwa na kuwalinda wauzaji wa dawa za kulevya na biashara ya magendo.Waziri wa Mambo ya Ndani ya Nchi, Kangi Lugola alitangaza uamuzi huo mbele ya waandishi wa habari jijini Dodoma, akiwataja waliopoteza nyadhifa hizo kuwa ni RPC wa Mkoa wa Kipolisi Ilala, Salum Hamdun, RPC wa Mkoa wa Kipolisi Temeke, Emmanuel Lakula na Mkuu wa Polisi Mkoa wa Arusha, Ramadhan Nganzi.Lugola alisema kati ya hao, makamanda wawili wametenguliwa kutokana na kukaidi maagizo aliyoyatoa ya kuvyeka vichaka vya rushwa katika mikoa yao, huku mmoja kujihusisha na kuwalinda wauzaji wa dawa za kulevya na kusindikiza wafanyabiashara wa magendo.Alisema wameshindwa kufanya kazi zao kwa misingi ya maadili, huku akisema kuwa wapo baadhi yao wamekuwa wakibeza maagizo ambayo anayatoa kwa madai kuwa ni maagizo ya kisiasa.“Wakuu wa polisi katika mikoa ya kipolisi wameshindwa kutekeleza maagizo niliyotoa kwa wakuu wa polisi mikoa yote ya kuhakikisha wanafyeka vichaka ambavyo vinatumika kuwaficha maaskari wanaopenda kula rushwa na kuwakingia kifua wahalifu katika maeneo yao,” amesema Lugola.Lugola amesema pia amelazimika kutengua uteuzi wa Kamanda Nganzi kutokana na kitendo cha kumnyanyasa askari alie chini yake, ambaye alitoa majina ya baadhi ya askari ambao wanatumika katika kuwalinda wafanyabiashara wa dawa za kulevya na kuwasindikiza wafanyabiashara za magendo.“Mimi niliteuliwa kuwa Waziri wa Mambo ya Ndani ya Nchi, Julai 2, mwaka jana na nilimuahidi Rais (John Magufuli) kuwa kamwe sitamwangusha katika kutekeleza maagizo yake ikiwa ni pamoja na kusimamia Ilani ya CCM.“Na nilianza kufanya kazi kwa kuzunguka mikoa mbalimbali na kuzungumza na wakuu wa polisi wa mikoa, OCD na ma-RTO ili kuhakikisha wanafanyakazi kwa misingi ya kuhakikisha Mtanzania masikini anaishi bila kusumbuliwa,” alisema na kuongeza:“Kazi kubwa ya Jeshi la Polisi ni kuhakikisha usalama wa raia na mali zake unalindwa, huku amani na utulivu vikitawala, lakini niliweza kubaini kuwa yapo mambo mbalimbali ambayo yanawakwaza Watanzania kutokana na kuwepo kwa baadhi ya askari ndani ya Jeshi la Polisi wanakuwa wanaenda kinyume na utendaji wa kazi.”Akifafanua, Lugola amesema: “Baadhi ya maelekezo niliyotoa kwa wakuu hao ni pamoja na kuepukana na tabia ya baadhi ya askari kuwabambikia kesi watuhumiwa, ucheleweshaji na visingizio katika utoaji wa dhamana jambo ambalo limepelekea kuwepo kwa msamiati unaosemwa kuwa ‘kuingia polisi bure kutoka fedha.”Alisema pamoja na kutoa maagizo hayo, baadhi ya wakuu wa polisi wa mikoa walibeza, kwa kudai kuwa ni ya kisiasa, hivyo anayoyatoa ni mwanasiasa na ataondoka madarakani na kuwaacha."
7460c0dc2c2b4409c875dd838a8ac4d0e7640c82," Hayo yameelezwa na Naibu Waziri wa Wizara ya Habari, Utalii, Utamaduni na Michezo, Choum Khamis Juma katika kikao cha baraza la wawakilishi mjini Zanzibar.Amesema, vipimo hivyo vitakuwa vikifanyika kwenye maandalizi ya kambi za mazoezi kwa ajili ya mashindano mbalimbali yakiwemo ya kimataifa.Aidha amesem, jitihada hizo zinafanyika kwa makusudi ikiwa na lengo la kuhakikisha kwamba Zanzibar inatoa wanamichezo bora pamoja na mambo mengine.“Kwanza kabisa wizara yangu imepokea pongezi kwa niaba ya serikali kwa juhudi zake za kuendeleza michezo ya aina zote, vile vile kupitia nia ya kujipanga vyema katika mashindano ya kimataifa kila aina kama ilivyooneshwa kwenye mashindano ya Cecafa (Michuano ya Baraza la soka kwa nchi za Afrika Mashariki na Kati) na kulitambulisha jina la Zanzibar kwamba ni moja kati ya nchi zilizotoa wachezaji bora na wenye uwezo,’’alisema."
74d4900964a84fd9af5d4f67a4d7ff23486b046d," NGARIBA 100 wameacha vitendo vya kukeketa watoto na wasichana na kutengeneza vikundi vya ujasiriamali kujipatia kipato.Ngariba 66 ni wa mkoa wa Mara na 25 wakitoka Manyara na wengine katika maeneo mengine nchini.Hayo yamebainishwa mwishoni mwa wiki wakati wa Mkutano wa Kutathmini Kampeni ya Kutokomeza Ukatili wa Kijinsia na hasa Ukeketezaji ulioshirikisha taasisi 28 nchini chini ya udhamini wa Foundation For Civil Society na uratibu wa TGNP Mtandao.Akizungumza Mratibu wa Ushirika wa Kutokomeza Ukeketaji na Unyanyasaji Kijinsia (ATFGM) mkoani Mara, Valerian Mgani alisema wamefanya juhudi kubwa kuhakikisha ngariba hao wanaachana na vitendo vya ukeketaji.Mgani alisema ili kuacha ukeketaji, waliundiwa vikundi vya watu 10 na kupewa mitaji ya Sh 500,000 kila kikundi kuanzisha miradi ya ujasirimali.Pamoja na kushawishi ngariba na wazee wa kimila, Kituo cha Kukomboa Wasichana kinachoitwa Kambi Okozi kimeundwa katika misheni ya Lugoro ambacho kimesaidia kuokoa wasichana wengi wasiopenda kukeketwa.Alisema kituo hicho kimekuwa kikifurika wasichana na hadi sasa wasichana 2,574 wamekimbilia katika kituo hicho, ambao wengi wao wanaenda mwezi Novemba na Desemba ambao ndio msimu wa kufanya ukeketaji wakati wa likizo.""Kituo hiki kilichopo wilayani Tarime, kimekuwa msaada mkubwa kwani kimekuwa kikipokea wasichana wengi Novemba na Desemba kipindi ambacho ukeketaji unapamba moto katika wilaya hii,"" alisema.Emmanuel Mgole Kituo cha Sheria, Mazingira na Utawala Bora na Mazingira anayefanya kazi katika mkoa wa Manyara alisema mkoa huo umefaulu kuwatoa kwenye ukeketaji ngariba 25.Katika kufanikisha kuwatoa mangariba hao mkoani humo, kwanza walitoa elimu ya ushawishi ambapo walifaulu kuwatoa mangariba 12 katika wilaya ya Babati na 13 katika wilaya ya Kiteto.Akizungumza Mratibu wa Mradi wa Kupinga Ukatili wa Kijinsia unaoratibiwa na TGNP Mtandao, Zainabu Mmary alisema taasisi hizo zilizoshiriki 28 zinatoka katika mikoa 11 nchini.Alisema mwaka huu, tathmini ya robo mwaka huu, imeangukia wakati wa siku 16 za kupinga ukatili wa kijinsia, wameunganisha na kampeni ya kupinga ukatili dhidi ya wanawake na watoto unaofanyika katika mazingira mbalimbali nchini."
75174185e289225d5ef42a17ff7541d79409d81e," WAZIRI wa Nishati, Dk Medard Kalemani amesema kuanzia sasa umeme vijijini utaunganishwa kwa Sh 27,000 bila kujali kama unasambazwa na Shirika la UmemeTanzania (Tanesco) au ni wa Mradi wa Kusambaza Umeme Vijijini (REA).Aidha amesema uamuzi wa kuigawa Tanesco hauna faida yoyote zaidi ya kuiweka nchi katika hatari. Aliyasema hayo wakati wa kujibu hoja zilizoibuliwa na wabunge waliochangia Hotuba ya Bajeti ya Wizara ya Nishati kwa Mwaka 2019/2020 ambayo ilipitishwa juzi usiku.Kuhusu hoja ya gharama za kuunganisha umeme, Dk Kalemani alisema kuanzia mwezi huu, serikali imetoa waraka wa kutaka gharama za kuunganisha umeme kuwa Sh 27,000 kwa umeme unaopelekwa na REA, Tanesco au taasisi iliyopewa kazi na serikali. “Kuanzia Mei 1, mwaka huu, waraka umetolewa kuwa gharama za kuunganisha umeme maeneo yote vijijini iwe unapelekwa na REA, unapelekwa na Tanesco au yeyote aliyepewa kazi na serikali ni shilingi 27,000 tu.Hivyo niwatake Mameneja wa Tanesco wa Kanda, mikoa, wilaya kuhakikisha wanalisimamia hilo.” Dk Kalemani aliongeza: “ Kumekuwa na tabia ya halmashauri kulalamika kutofikishwa umeme kwenye taasisi za umma wakati hawajalipia, hivyo niwaagize Tanesco na wakandarasi kupeleka umeme kwenye taasisi za umma bila kujali umbali endapo tu malipo yamefanyika.”Akizungumzia hoja ya Tanesco kugawanywa, Waziri Kalemani alisema badala ya wabunge kujadili wazo la kuigawa Tanesco ni vyema wakafikiria namna bora ya kuliimarisha shirika hilo ili liweze kuwahudumia wananchi kwa tija. Alisema pia kuwa endapo itaamuliwa kuwa kazi ya kutoa huduma ya umeme ipewe kampuni binafsi kuna hatari ya kampuni hiyo kuamua kuzima umeme nchi nzima jambo ambalo litakuwa ni hatari kwa nchi. “Umeme ni usalama, umeme ni uchumi, kabla ya kuligawa shirika hili lazima tuwe makini.Tukisema uzalishaji ufanywe na mtu binafsi na amiliki mitambo ina maana anaweza kuamua kuzima umeme nchi nzima na matokeo yake nchi inaweza kuingia gizani. “Katika kusambaza umeme tukiamua kulipa shirika binafsi kupeleka umeme hadi vijijini, watapenda kupata faida kubwa na uwezo wa watanzania ni mdogo watashindwa kumudu.Hivyo tufikirie namna bora ya kuimarisha shirika badala ya kuligawa vipande vipande.” Alisema Tanesco ilikuwa ikijiendesha kwa hasara kutokana na kuingia mikataba na kuwa na mitambo ya kukodi ya kutumia mafuta mazito ambayo ilikuwa ikiliumiza shirika hilo kutokana na gharama za uendeshaji kufikia hadi Sh bilioni 635 kwa kituo kimoja. “Kuna vituo vya kuzalisha umeme vilivyokuwa vikitumia mafuta jambo ambalo lilikuwa likiongeza mzigo kwa Tanesco.Mfano Kituo cha Ludewa kilikuwa kinatumia mafuta ya shilingi bilioni 703, lakini makusanyo yanayotokana na uuzaji wa umeme yalikuwa ni shilingi bilioni 331, hii ilikuwa ni hasara,” alisema. Alisema ili kuondokana na hilo serikali imeweka mikakati ya kuhakikisha maeneo yote yanaunganishwa na Gridi ya Taifa ili kuondokana na uzalishaji wa umeme wa mafuta jambo ambalo litaipunguzia serikali mzigo."
75380a38f0bd7cd8b49565a6c79ac63a7e7a0d64," RAIS John Magufuli ameitaka Wizara ya Maliasili na Utalii kuanzisha minada ya nyama za porini au kutoa vibali vya kuuzwa kwa nyama hizo, kwa lengo la kujenga mazingira rafi ki baina ya wananchi na hifadhi.Amesema wizara hiyo inatakiwa kuanzisha shughuli zitakazowavutia wananchi, kulinda na kuendeleza hifadhi za taifa.Rais Magufuli alisema hayo jana wakati akizindua Hifadhi ya Taifa ya Burigi iliyopo Chato mkoani Mwanza, ambapo alimtaka Waziri Maliasili na Utalii, Dk Hamisi Kigwangalla ikibidi kurekebisha sheria, ili wananchi wanufaike na hifadhi hizo.Hifadhi ya Burigi ni ya tatu kwa ukubwa nchini yenye kilometa za mraba 4,702, ambapo ya kwanza ni Ruaha yenye ukubwa wa kilometa za mraba 20,300 na Serengeti ni ya pili yenye ukubwa wa kilometa za mraba 14,763. Hifadhi hiyo inaundwa na mapori matatu ambayo ni Kimisi, Biharamulo na Burigi.Rais Magufuli alisema kukosekana kwa mipango, itakayowawezesha wananchi kunufaika moja kwa moja na hifadhi za taifa ni kati ya sababu za wananchi kutoshiriki kikamilifu katika kuimarisha ulinzi wa wanyama wa kwenye hifadhi hizo.Alisema,”Kenya kuna mahala ambapo wananchi wanaenda kula nyama mbalimbali za wanyama wa porini na hivyo wanajiona kuwa ni sehemu ya hifadhi hizo, hivyo basi waziri anzisha minada ya nyama za porini au toa vibali vya kuuzwa kwa nyama hizo, lakini sio tu kuishia mtalii kuja kuwinda na kuua wanyama kisha kuwaacha tu wakati kwa wale wanaoliwa wanaweza kuuzwa kwa wananchi”.Katika kile kinachoweza kutafsiriwa kuwa ni baraka ya uzinduzi wa hifadhi hiyo, mvua kubwa ilinyesha kwa muda mfupi katika tukio hilo, ambalo pia lilihudhuriwa na mabalozi, wawekezaji na maelfu ya wakazi kutokea maeneo jirani.Kabla ya uzinduzi wake, wakazi wa maeneo jirani na hifadhi walipikiwa na kula aina tofauti za wanyama pori watano, ambapo licha ya Rais kupongeza hatua hiyo, alimpongeza mara tatu aliyekuwa Mkuu wa Mkoa wa Kagera, Meja Jenerali mstaafu, Salim Kijuu kwa kutumia siku mbili kati ya tatu alizopewa, kuondoa wafugaji kwenye pori hilo wakati akiwa Mkuu wa Mkoa.Alisema, amevutiwa na namna alivyotekeleza kazi hiyo kwa umakini, akiiongoza kamati iliyoundwa kushughulikia usafishwaji wa pori hilo na kuzitaka mamlaka nchini, kujenga utamaduni wa kuwapongeza na kuwatunza watu wanaofanya mambo makubwa kwenye kazi zao.Mkuu huyo wa Mkoa mstaafu alikabidhiwa hundi ya Sh milioni 10 na cheti cha utambuzi.Pia, aliyekuwa Mkuu wa Wilaya ya Muleba, Saada Malunde alipatiwa Sh milioni tano huku Faustine Masalu aliyekuwa Mkuu wa Operesheni kwenye kamati hiyo na Mkuu wa Pori la Kimisi, Bilamungu Kagoma wakipatiwa Sh milioni mbili kila mmoja.Rais Magufuli alisema kamati hiyo, iliifanya kazi yake kikamilifu, hatua iliyowahisha uanzishwaji wa hifadhi hiyo.Alikemea watendaji wengine wanaopewa majukumu ya kulinda rasilimali za nchi, kuzembea katika kutelekeza majukumu yao.Alisema,“Ninashangaa kusikia kuwa kuna askari wenye silaha na mafunzo lakini kwenye maeneo wanayolinda kunakuwa na majangili wanaendelea kuua tembo, nataka hali hiyo kukoma mara moja na badala yake muwe mnawawahi wao mapema au ikishindikana mfukuzwe kazi”.Aliwapongeza askari wa Jeshi Usu la Mamlaka ya Uhifadhi Tanzania (Tanapa) kwa kushiriki kikamilifu kuwadhibiti majangili, hali iliyosaidia kudhibiti mauaji ya tembo, ambapo mwaka 2014 kulikuwa na tembo 43,030 na kwa sasa kuna tembo zaidi ya 60,000 nchi nzima.Alisema,“tulikuwa na faru zaidi ya 750 kwenye miaka ya 1970 na 1980 ila wakapungua hadi kufikia faru 15. Kutokana na jitihada za kudhibiti ujangili huu faru wameongezeka kufikia zaidi ya 40 ambapo Faru Rajabu amefanya kazi nzuri ya kusaidia ongezeko hilo”.Katika kuhakikisha kuwa Jeshi Usu la Tanapa linafanya kazi kikamilifu, wakuu wa taasisi zinazojihusisha na maliasili na utalii kutokea Tanapa, Wakala wa Misitu Tanzania (TFS), Bonde la Ngorongoro na uhifadhi wa wanyamapori walipatiwa vyeo ngazi ya kamishna.Akiizungumzia zaidi hifadhi hiyo ya Burigi, Rais Magufuli aliwataka wawekezaji zaidi, kujitokeza kuwekeza miradi mbalimbali ya maendeleo kwenye maeneo jirani na hifadhi hiyo.Alibainisha kuwa hifadhi hiyo inafungua milango ya uwekezaji na utalii kwa wakazi wa mikoa ya Mwanza na Kagera na itaongeza fursa za biashara na ajira kwa wananchi wanaoizunguka.Alisema ni dhahiri kuwa hifadhi hiyo, itaiwezesha sekta ya utalii kuendelea kuwa sekta inayoongoza kuiingizia nchi fedha za kigeni, hivyo na kuongeza mchango wake katika pato la taifa kutoka asilimia 17 ya sasa.Alisema:“Ujangili na uchungaji usiozingatia uhitaji ndio chanzo cha kupungua kwa wanyama nchini, hivyo kupandishwa hadhi kwa mapori hata matatu na kuwa hifadhi kuchagize maendeleo ya uchumi wa wananchi na serikali kwa ujumla. Vipo vijiji hapa vinaitwa majina kutokana na zamani wingi wa wanyama waliokuwa wakivizungumza.Kwa mfano Kijiji cha Kanyama kinamaanisha wanyama, Kashimba kinamaanisha simba, Nyambifi kinamaanisha fisi huku Nyambogo kikimaanisha Mbogo, yaani kulikuwa na wanyama wenye majina hayo wengi na ndio maana vikaitwa hivyo sasa wanyama hao warejee”.Alisema serikali itafikia watalii milioni mbili ifikapo mwaka 2020 kutoka milioni 1.5 wanaokuja sasa, baada ya kuongeza mbuga za wanyama kutoka mbuga 16 mpaka mbuga 19. Mbuga zilizoongezeka ni Burigi Chato, Ibanda Kyerwa na Rumanyika Karagwe.Alisema utalii unachangia pato la taifa kwa asilimia 25, hivyo uwepo wa hifadhi za taifa utachangia kuwaondoa wananchi katika umasikini endapo watatumia fursa za uwepo wa mbuga hizo.Habari hii imeandikwa na Diana Deus, Chato na Evance Ng’ingo, Dar."
758cb430b7a1813d360d9183978d8317773815ce," UMOJA wa Vijana wa Chama Cha Mapinduzi (UVCCM), umeishauri Taasisi ya Moyo Jakaya Kikwete (JKCI), kufuatilia na kulea vipaji vya watoto wenye ndoto ya kuwa madaktari bingwa wa magonjwa ya moyo kwa siku zijazo.Rai hiyo imetolewa hospitalini hapo na Katibu wa UVCCM Wilaya ya Kinondoni, Rashid Semindu walipofanya ziara wakiwa wameambatana na Maria Manyama ambaye ni msichana wa kwanza kitaifa katika matokeo ya kidato cha nne 2018 yaliyotangazwa karibuni na Baraza la Mitihani la Taifa (Necta).“Tunaipongeza serikali kwa uwekezaji mkubwa uliofanyika katika taasisi hii. Tunawapongeza nanyi wafanyakazi kwa kufanya kazi kwa moyo mkubwa kusaidia Watanzania na wagonjwa wengine ambao mmetueleza huwa mnawapokea kutoka nje ya nchi. Kwa kweli mnafanya kazi kubwa na nzuri,” amesema.Alisema kuna vijana wengi ambao wana ndoto ya kuwa madaktari bingwa kama Maria alivyo na ndoto yake na kuiomba JKCI iwalee vijana chipukizi waweze kufikia ndoto zao hizo, kwani ni hazina ya taifa. Maria alisema alidhamiria kusoma udaktari na kubobea katika tiba ya moyo tangu akisoma Mbeya.“Tulipofanya ziara za kimasomo katika hospitali mbalimbali, nilikuwa nashuhudia Watanzania wenzangu wakubwa kwa wadogo wanavyoteseka kwa magonjwa haya… nikaweka bidii katika masomo. Nashukuru Mungu amenisaidia nimefanya vizuri, nawashukuru wazazi wangu kwa kuniwezesha kila hatua, walimu wangu kwa kunifundisha kwa moyo na wanafunzi wenzangu kwa ushirikiano wao,” alisema Maria.Baba mlezi wa Maria, Leonard Manyama alisema matokeo ya binti huyo yaliwashangaza.“Alianza kutueleza ndoto yake ya kuwa daktari kabla hajafanya mtihani, alianza kutafuta shule ya kwenda kusoma kwenye mtandao, akasema Feza Sekondari itamfaa, tukaendelea kumfuatilia kwa karibu, matokeo yake yalipotoka tulistaajabu, amefaulu kwa kiwango cha juu na Feza wamekubali kumsomesha bure,” alisema.Mkurugenzi wa Kurugenzi ya Tiba Shirikishi ambaye pia ni Daktari Bingwa wa Magonjwa ya Moyo wa JKCI, Delila Kimambo alimpongeza msichana huyo kwa kuamua kutembelea taasisi hiyo kujifunza. “Nimekubali kuwa mlezi wake, nitamsaidia atakapokuwa akihitaji msaada ili aweze kufikia ndoto yake,” amesema Dk Kimambo."
75c582ba616d8f7bb3bc0cbe3a0f2d900d3fe25e," WAPINZANI wa Yanga Pyramids ya Misri baada ya kutua jijini Mwanza wamekumbwa na presha kwa kuhofia mkoa waliopelekwa ni machinjioni hali iliyowalazimu viongozi wa Yanga kuwatembeza ili kuwatoa hofu.Timu hiyo ilitarajiwa kuwasili jana lakini tayari kuna viongozi wanne waliowahi tangu juzi ili kutengeneza mazingira ya mapokezi ya timu yao. Akizungumza na waandishi wa habari jana, Msemaji wa Yanga, Hassan Bumbuli alithibitisha ujio wa wapinzani wao akisema kuwa walianza kulalamika kuwa wamepelekwa katika mkoa usiojulikana.“Pyramids wanatua leo saa 2 usiku (jana) na tayari jana (juzi) tuliwapokea viongozi wanne wakawa wanalalamika tumewaleta machinjioni mkoa usiojulikana, sisi tukawatoa hofu kuwa Mwanza ni moja ya miji mikubwa ya Tanzania,”alisema.Bumbuli alisema walianza kuwatembeza viongozi hao maeneo mbalimbali ya Mwanza hadi Uwanja wa CCM Kirumba kisha wakakagua uwanja na vyumba vya kubadilisha nguo wakajiridhisha.Alisema pia, waliwapeleka viwanja mbalimbali vya kufanyia mazoezi lakini wakachagua Nyamagana kwa hiyo kila kitu kilienda sawa na wakakubali kuwa sio mkoa wa machinjioni kama walivyodhania. Yanga wanatarajiwa kucheza mchezo wa kwanza wa mtoano wa Kombe la Shirikisho Afrika dhidi ya Pyramids keshokutwa kwenye Uwanja wa CCM, Kirumba.Katika hatua nyingine, Bumbuli alisema mchezaji aliyepata majeruhi juzi katika mchezo wa kirafiki dhidi ya Pamba, Maybin Kalengo amerudishwa Dar es Salaam kuendelea na matibabu baada ya kuvunjika mguu hivyo ataukosa mchezo huo.Akizungumzia maandalizi, Nahodha wa Yanga, Papy Tshishimbi alisema wao kama wachezaji wamejiandaa vizuri na wapo tayari kupambana kupata matokeo mazuri.“Tumejiandaa vizuri kwa mchezo dhidi ya Pyramids, tunashukuru tumepokelewa vizuri na mashabiki wa huku, tunaomba waje kwa wingi uwanjani kutupa moyo na Mungu akijalia tutapambana kupata ushindi,”alisema.Yanga inahitaji ushindi mzuri katika mchezo huo ili itakapokwenda kurudiana Misri Novemba 3, mwaka huu itengeneze mazingira mazuri ya kufuzu hatua ya makundi. Wawakilishi hao wa Tanzania waliangukia kwenye kapu la Kombe la Shirikisho baada ya kutolewa na Zesco United ya Zambia kwa mabao 3-2 huku wapinzani wao wakishiriki michuano hiyo kwa mara ya kwanza na kufanya vizuri katika michezo yao iliyopita."
7631d2a4862b8696d037be74ae03ca6783d2d02d," CHAMA cha Ngumi za Ridhaa Temeke (Teaba) kimesema kipo kwenye mipango mikali ya kuhakikisha wanafanikisha kuandaa mashindano ya Klabu Bingwa Afrika yatakayofanyika mwanzoni mwa mwaka ujao.Akizungumza na gazeti hili jana, mwenyekiti wa chama hicho, Said Omary ‘Gogopoa’ alisema kuwa mwaka huu umekuwa mgumu kwao kutokana na mipango yao mingi kushindwa kutekelezeka kutokana na ukata uliowakumba. Alisema kuwa mipango ya chama chao ni kuhakikisha kila mwaka wanawaandalia mabondia wao mapambano ya kimataifa ili yawaongezee uzoefu.Alisema kuwa mashindano hayo kwa mwaka huu ambao unaelekea mwisho hayakufanyika, hivyo endapo na mwakani yasipofanyika yatarudisha nyuma juhudi za chama hicho za kuuendeleza mchezo huo.“Mwakani tumepanga kuanza na mashindano ya Klabu Bingwa Afrika Mashariki ambayo kama kawaida tutayafanya kwa kuzialika timu kutoka nchi jirani, hii ni mipango ya chama ya kila mwaka yenye lengo la kukuza ngumi pamoja na kuwapa uzoefu mabondia wetu...“Kwa ujumla katika chama chetu kwa mwaka huu tumeshindwa kufanya mengi kutokana na kukumbwa na ukata wa fedha, tulipanga kufanya mashindano kadhaa lakini mengi yao tumeshindwa,” alisema Gogopoa."
7710932bde4ca0ccea17ce889cdc9a97eff2947e," Hayo yamesemwa jana na Makamu wa Rais, Samia Suluhu Hassan alipokuwa akizindua Kongamano la Elimu ya Juu na Tanzania ya Viwanda katika Wilaya ya Bariadi mkoani Simiyu.Samia amesema, ili serikali iliweze kufikia malengo yake inahitaji kuwa na wasomi wengi wenye elimu za juu ambao wataisaidia nchi katika kufikia uchumi wa viwanda kutokana na elimu ya uhakika waliyoipata vyuoni.""Wakufunzi wetu wa vyuo mbalimbali nchini wanapowaandaa vijana wetu katika masomo yao basi iwe pia ni chachu ya ufanikishaji wa maendeleo kwa taifa kutokana na kile wanachokipata kutoka kwenye vyuo vyao,"" alisema Samia.Aliwataka wanavyuo nchini kuondokana na dhana ya kuitegemea serikali katika kupata ajira na badala yake wajikite katika kujiajiri ili nao waweze kuwaajiri Watanzania wenzao na kuongeza kuwa serikali ipo tayari kuwasaidia wenye nia ya kuanzisha viwanda kwa kuwatafutia masoko na fursa nyingine.Makamu wa Rais Samia alitumia muda huo kukipongeza Chuo Kikuu Huria (OUT) kwa kutawanya elimu katika maeneo mengi nchini ili Watanzania waweze kujiendeleza kielimu na si kubaki na elimu waliyonayo.Mkuu wa Mkoa wa Simiyu Anthoni Mtaka alimpongeza Makamu wa Rais kwa hatua yake ya kushiriki katika kongamano hilo lenye kulenga ufanikishaji wa viwanda kupitia elimu ya juu."
771992f1d27f0aa23708611b5733980796971e89," RAIS John Magufuli amewahakikishia wakazi wa Mkoa wa Mwanza na Watanzania kwa ujumla kuwa usafi ri wa meli wa uhakika katika Ziwa Victoria kuanza mwezi Machi, mwakani.Alitoa kauli hiyo jana alipofanya ziara ya kushitukiza katika Bandari ya Mwanza Kusini kukagua maendeleo ya ukarabati wa meli za Mv Victoria, Mv Butiama na ujenzi wa meli mpya. Akiwa bandarini hapo, Meneja wa Mradi huo, Abel Gwanafyo, alimweleza Rais kuwa meli hizo mbili ambazo ukarabati wake ulianza Machi 5, 2019 utakamilika mwezi Machi 2020.Meneja huyo alisema chelezo iliyojengwa kwa ajili ya ukarabati wa meli y Mv Victoria na Mv Butiama ina uwezo wa tani 2,100. Alisema miongoni mwa mambo yanayohusu ukarabati huo ni pamoja na kuondoa mitambo ya zamani ya kuendeshea meli kama vile injini na jenereta, kuondoa mbao za sakafuni na upakaji wa rangi. Baada ya kupata maelezo hayo, Rais Magufuli aliwahakikishia wananchi kuwa usafiri wa uhakika kupitia meli ya Mv Victoria na Mv Butiama utaanza rasmi mwezi Machi, mwakani.Kwa mujibu wa taarifa ya Kurugenzi ya Mawasiliano ya Rais Ikulu kwa vyombo vya habari jana, ukarabati huo unahusu meli tano, ujenzi wa chelezo na ujenzi wa meli mpya katika Ziwa Victoria unaofanywa na kampuni mbili za ukandarasi kutoka Jamhuri ya Korea kwa gharama ya Sh bilioni 152. Rais Magufuli alikerwa na ucheleweshwaji wa makontena 58 yenye vifaa vya ujenzi vilivyoagizwa na kampuni za ukandarasi za Korea Total Marine Innovation (KTMI) na STX JV SAEKYUNG Construction Ltd kwa sababu ya kusubiri msamaha wa kodi.Kutokana na ucheleweshaji huo, alitoa siku tano kuanzia jana kwa Wizara ya Ujenzi, Uchukuzi na Mawasiliano na Wizara ya Fedha na Mipango kuhakikisha vifaa vya ujenzi wa chelezo ya kujengea meli na vifaa vya ukarabati wa meli vilivyokwama katika Bandari ya Dar es Salaam kutokana na mchakato wa kikodi vinafikishwa katika Bandari ya Mwanza wiki ijayo.Kuhusu ujenzi wa meli mpya, Meneja wa Mradi huo, Vitus Mapunda, alisema maandalizi ya vifaa vya meli hiyo itakayokuwa na uwezo wa kubeba tani 400 za mzigo, abiria 1,200 na magari makubwa na madogo 23 yanayohusisha usanifu, ukataji wa vyuma, injini mbili na jenereta tatu yamefikia asilimia 35 na kwamba makontena 300 yenye vifaa hivyo yatawasili nchini Septemba 2019 kutoka nchini Korea.Aidha, Rais Magufuli pia alizungumza na wafanyakazi walioajiriwa katika mradi huo na kuwataka wakandarasi kuhakikisha wanalinda maslahi yao na sheria za usalama kazini kuzingatiwa. Magufuli pia aliagiza mitambo miwili ya kunyanyulia mizigo (winchi) iliyokuwa imeuzwa na Mamlaka ya Usimamizi wa Bandari nchini (TPA) irejeshwe mara moja. Imeandikwa na Matern Kayera, Dar, na Nashon Kennedy Mwanza."
774e3340401efb155d9fe6b6335d82daa423706f," MKUU wa Mkoa wa Dodoma, Dk Binilith Mahenge amepiga marufuku wajasiriamali mkoani humo kufanya biashara bila ya vitambulisho vya ujasiriamali.Agizo hilo alilitoa katika kikao cha uhamisishaji uuzaji wa vitambulisho kilichofanyika wilayani Kondoa katika mkoa huo.“Mjasiriamali yeyote ambaye mauzo yake hayazidi Sh milioni nne kwa mwaka, lazima auziwe kitambulisho kwa Sh 20,000 na akivae shingoni.“Naamini bado wapo wengi hawajauziwa hivyo vitambulisho vya ujasirimali. Tutoke kwenda kuwauzia na tuhakikishe kila mmoja ana kitambulisho hicho,”alisema Dk Mahenge.Akizungumza na wajasiriamali wakati akifanya ukaguzi katika Masoko ya Wilaya ya Kondoa, mkoani humo, Dk Mahenge aliwataka wakurugenzi wote mkoani humo kutowatoza ushuru wajasiriamali wenye vitambulisho.Alisema halmashauri zote katika mkoa huo hazipaswi kuwatoza ushuru wajasiriamali wenye vitambulisho hivyo ambavyo vimetolewa na Rais John Magufuli kwa ajili yao.DK Mahenge pia aliwataka wajasiriamali wote ndani ya masoko mbalimbali mkoani kuweka utaratibu wa kuhakikisha soko linakuwa safi kutokana na takataka wanazozalisha sokoni hapo.“Awali wajasiriamali wadogo walikuwa wanazunguka na kufanya biashara kila mahali na serikali ikaamua kuwarasimisha kwa kuanzisha vitambulisho ili watambulike, lakini hili pia limefanywa ili kuhakikisha kila mjasiriamali analipa kodi,” alisema Dk Mahenge.Dk Mahenge alisema kitendo cha wajasiriamali kununua vitambulisho hivyo wanaongeza pato la taifa ambapo fedha zinazopatikana zinasaidia katika utekelezaji wa miradi mikubwa ya maendeleo nchini.Aliitaja baadhi ya miradi hiyo kuwa ni pamoja na ujenzi wa Reli ya Kisasa (SGR), ununuzi wa ndege, ujenzi wa barabara na ujenzi wa vituo vya afya katika nchi nzima.Hata hivyo, Dk Mahenge alitumia fursa hiyo kuwataka wakurugenzi wote mkoani humo kusimamia utekelezaji agizo la kupiga marufuku matumizi ya mifuko ya plastiki ambapo yatakoma kutumika ifikapo Mei 30, mwaka huu."
77a4a170e752706645ab29dad6fba028607ffdcd," WATU sita wamekufa na wengine 24 wamejeruhiwa wilayani Kahama mkoani Shinyanga baada ya gari aina ya Toyota Land Cruiser kugongana uso kwa uso na gari aina ya toyota Hiace iliyokuwa imewabeba watu hao.Waliokufa ni Buruani Haule (32) na watoto wadogo watatu wanaokadiriwa kuwa na umri wa miaka mitatu hadi mitano ambao hawajatambulika kwa majina na wazazi wao.Kamanda wa jeshi la polisi mkoani Shinyanga, Richard Abwao amethibitisha kutokea kwa ajali hiyo jana ambapo alisema tukio hilo limetokea majira ya saa moja na nusu katika kijiji na kata ya Nyabura barabara ya Kahama kwenda Kakola.Kamanda Abwao alisema kuwa watu sita wakufa papo hapo na 24 kujeruhiwa baada ya dereva aliyefahamika kwa jina moja la Enock (32) aliyekuwa anaendesha gari lenye namba za usajili T 710 AZZ Toyota Hiace kugongana uso kwa uso na gari lenye namba za usajiri T477 ATC Toyota Land Cruiser likiendeshwa na Thomas Evarist.Amewataja majeruhi hao kuwa ni Shabani Musa (42) ambaye amepata majeraha kichwani, Pambe Bukeleba (54) mkazi Nyakato Kahama amepata majeraha kichwani na Maria Staroni (33) mkazi wa Kahama Mjini ameumia ameneo ya kichwani.Wengine ni Mazwa Samson (41) mkazi wa Bukamba ameumia kichwani, Johari Abasi (38) mkazi wa Mwime ameumia kichwani, Thomas Katoto (32) mkazi Kahama Mjini amevunjika mkono wa kulia, Nyangige Malaki (48) ameumia kichwani, Sara Samweli (25) na Shabani Selemani 27 mkazi wa Nyahanga wameumia kichwani na mkononi.Pia wapo Anastazia James (21) mkazi wa Masumbwe aliyebainika kuvunjika mguu wa kushoto, Editha Faustine umri wa mwaka mmoja na miezi minane, pia mwanamke mmoja ambaye hakuweza kutambulika kwa jina wala makazi."
77c028788501d4cee3d89bdbc6df7c88355db164," SERIKALI leo inasaini mikataba na wamiliki wa viwanda vya ubanguaji wa korosho waliojitokeza kwa ajili ya kubangua korosho msimu wa mwaka 2018/19 zilizonunuliwa kwa bei ya Sh 3,300 kwa kilo.Waziri wa Kilimo, Japhet Hasunga alisema hayo wakati wa mkutano wake na waandishi wa habari mjini hapa.Alisema hivi karibuni serikali ilitangaza kuwa korosho ghafi zote zitabanguliwa nchini hivyo utekelezaji wa jambo hilo umeanza na Bodi ya Nafaka na Mazao Mchanganyiko itaingia mikataba ya ubanguaji.Pamoja na wamiliki wa viwanda kupewa kazi ya kubangua korosho lakini pia serikali imewakaribisha wananchi kujitokeza kubangua korosho za serikali kupitia vikundi au mtu mmoja mmoja.""Wananchi wenye uwezo wa kubangua tunawaomba waende Shirika la Kuhudumia Viwanda Vidogo (Sido) kwa ajili ya kujiandikisha ambapo mpaka sasa watu 126 kwa ajili ya ubanguaji na tani 29 zimechukuliwa kwa ajili ya kuanza kubanguliwa,"" alisema Hasunga.Katika mkutano huo, Hasunga alimpongeza Rais John Magufuli kwa kushuhudia utiaji wa saini mkataba wa mauziano ya mahindi kati ya Wakala wa Taifa wa hifadhi ya Chakula (NFRA) na Shirika la Chakula Duniani (WFP) wa Sh bilioni 21 zitakazoiwezesha NFRA kununua mahindi kwa wakulima hivyo kuimarisha soko la nafaka nchini.Hasunga alisema kuwa pamoja na kuanza ubanguaji kupitia Sido lakini serikali imeanza mchakato wa kufufua viwanda vya ubanguaji vya serikali na watu binafsi nchini ili kuongeza ajira kwa wananchi ikiwa ni pamoja na kuanzisha vituo vya wabanguaji wadogo.Akizungumzia kuhusu malipo ya korosho na uhakiki wa wakulima alisema kuwa tayari kiasi cha korosho ambayo imekusanywa kwenye maghala makuu ni tani 203,938.3 wakati korosho iliyopo kwenye vyama vikuu vya ushirika ni tani 29,803.53.Idadi hiyo inafanya jumla ya korosho yote iliyopokelewa kwenye vyama vya ushirika na maghala makuu kuwa tani 233,741.83 sawa na asilimia 84.7 ya lengo lililowekwa la ukusanyaji katika mikoa ya Mtwara, Lindi, Ruvuma na Pwani.Kuhusu malipo ya wakulima alisema kuwa miamala ya malipo ambayo imefanyika ni 261,458 yenye jumla ya watu 203,569. Aidha, kati ya vyama 617, vyama 490 vilimelipwa.Katika Mkoa wa Mtwara jumla ya vyama 39 havijalipwa, Mkoa wa Lindi ni vyama vitano na Ruvuma ni viwili. Serikali imejipanga ndani ya wiki mbili vyama hivyo vitakuwa vimelipwa.Waziri Hasunga alisema zaidi ya Sh bilioni 30.7 zilizohakikiwa hazijaingizwa kwenye akaunti za wakulima kutokana na taarifa za baadhi ya wakulima hao kutofautiana majina.""Tunawaomba sana wananchi kwenda benki kujiridhisha kama akaunti zao zinafanya kazi kwani serikali ina fedha za kuwalipa wakulima wote wa korosho,"" alisema ""Tena nisisitize kwa wale wanaofanya biashara ya korosho kinyume na utaratibu maarufu kama Kangomba wajisalimishe na kuomba radhi wenyewe kuliko kusubiri serikali iwabaini,"" alisemaAlisema wizara yake imeweka mikakati mbalimbali ambapo hadi kufikia Januari 31 mwaka huu uhakiki wa wakulima wanaostahili kulipwa uwe umekamilika na zaidi ya asilimia 80 ya wakulima wawe wamelipwa.Pia aliwataka wananchi kupuuza taarifa mbalimbali zizotolewa na baadhi ya wananchi wasiolitakia mema taifa kupitia mitandao ya kijamii kuwa serikali hailipi wakulima badala yake amesisitiza kuwa serikali ina fedha za kutosha kulipa wakulima wa korosho isipokuwa kangomba wao hawatalipwa."
781b31cc1654baefc49002bd7f5f20fd6f06ece5," RAIS John Magufuli na Rais wa Kenya, Uhuru Kenyatta leo watazindua Kituo cha Forodha cha Pamoja cha Namanga One Stop Border Point.Aidha kesho, Rais Magufuli pia ataweka jiwe la msingi la mradi mkubwa wa maji wenye thamani ya Sh bilioni 520 unaopita katika Jiji la Arusha na baadhi ya maeneo katika wilaya ya Arumeru mkoani humo. Taarifa iliyotolewa na Mkuu wa Mkoa wa Arusha, Mrisho Gambo jana ilisema kituo hicho cha forodha kimejengwa kwa ushirikiano wa Serikali za Kenya na Tanzania.Kwa mujibu wa Gambo, kituo hicho cha forodha kitakuwa mwarobaini wa vichochoro vya kupitisha magendo zikiwemo nyara za serikali. Alisema ili kuimarisha ulinzi wa kituo hicho, Mkuu wa Jeshi la Polisi Nchini ( IGP), Simon Sirro ametoa mbwa wawili watakaobaini magendo yoyote ikiwemo meno ya tembo, dawa za kulevya na milipuko. “Nawasihi wananchi wote kuheshimu sheria za nchi kwa kutopitisha magendo mpaka wa Namanga kwani vyombo vya ulinzi na usalama vimeimarisha ulinzi na watakaobainika watachukuliwa hatua za kisheria,” alisema.Kuhusu uwekaji jiwe la msingi la mradi wa maji, Gambo alisema Rais Magufuli ataweka jiwe hilo eneo la chanzo cha maji hayo kilichopo wilayani Arumeru. Alisema baada ya kuweka jiwe hilo la msingi, atatembelea ujenzi wa mradi huo kwenye maeneo mbalimbali ya jiji la Arusha sambamba na kusikiliza kero mbalimbali za wananchi."
784a31a5aa4c0a985c8a57178b4f926dd0d2490e," Yanga ambao ni mabingwa wa Ligi Kuu Tanzania, Bara waliondoka jijini Dar es Salaam kwa ndege kwenda Songea tayari kwa mchezo huo utakaofanyika kwenye Uwanja wa Majimaji mjini humo.Kocha wa timu hiyo, Habibu Kondo, amesema timu hiyo itawakosa jumla ya wachezaji saba kwenye mchezo huo na sasa watalazimika kutumia kikosi cha pili ili waweze kupambana na kupata matokeo ya ushindi.""Itatubidi tuingize wachezaji watano wa kikosi cha pili, sababu katika kile cha kwanza, jumla ya wachezaji saba hawatokuwepo"" alisema Kondo.Kondo amesema wachezaji hao wamepumzishwa kutokana na masuala mbalimbali yakiwemo ya kinidhamu,na kusisitiza kuwa lazima wapambane kupata matokeo mazuri pamoja na kuwakosa baadhi ya nyota wake.Kondo amewasihi mashabiki wa timu hiyo, kujitokeza kwa wingi uwanjani ili kuipa hamasa timu yao katika uwanja wao wa nyumbani na kuweza kupata ushindi."
784d5231d4e9490ad83bc2d0e437e3b2ffd388aa," MKAKATI wa kuendeleza sekta ya kilimo (mazao, mifugo, uvuvi na misitu) ni muhimu katika kutekeleza malengo ya Dira ya Taifa ya Maendeleo 2025. Dira hiyo, pamoja na mambo mengine, inalenga kuwaletea wananchi maisha bora na mazuri na kujenga uchumi imara wenye uwezo wa kukabiliana na ushindani.Ili kutimiza malengo hayo, Dira hiyo ya Maendeleo inawataka Watanzania kufanya mabadiliko ya kiuchumi yatakayoitoa nchi kwenye uchumi wa kiwango cha chini, uliotawaliwa na kilimo chenye uzalishaji wenye tija ndogo kwenda uchumi wa kipato cha kati cha Dola za Marekani 3,000 kwa mtu mmoja unaotegemea viwanda ambao ni uchumi wenye uzalishaji wa tija kubwa ifikapo 2025. Takwimu za mwaka 2019 zinaonesha kuwa Tanzania imeshaingia kwenye kundi la kipato cha kati-cha-chini kwa kufikia Dola za Marekani 1,090 kwa mtu mmoja kwa mwaka.Hata hivyo, kwa kuwa lengo ni kupata Dola za Marekani 3,000 kwa mtu mmoja ifakapo mwaka 2025, bado kuna mlima mrefu kufikia lengo hilo. Pamoja na mafanikio ya sasa umaskini wa kipato bado ni tatizo kwa wananchi wengi. Njia mwafaka ya kufikia malengo ya dira hiyo ni kufungaminisha ukuaji wa uchumi na sekta ya kilimo. Ili kilimo kichangie kutekeleza malengo ya Dira ya Taifa ya Maendeleo, lazima yafanyike mageuzi makubwa yatakayosababisha kilimo kuwa cha kisasa, kibiashara, chenye tija kubwa na ushindani kwenye soko la ndani na kimataifa.Pia, mageuzi hayo, yahakikishe kwamba kunakuwa na usalama wa chakula na kupunguza umaskini. Umuhimu wa Kilimo kiuchumi Kiuhalisia sekta ya kilimo ndio uti wa mgongo wa uchumi wa Tanzania: Kilimo ndio kina ajira zaidi ya asilimia 70 ya Watanzania hasa wanaoishi vijijini na kinachangia zaidi ya asilimia 30 ya mauzo ya nje na hivyo kutupatia pesa za kigeni. Pamoja na hayo kilimo kinachangia pato la taifa kwa asilimia 28.2, kinachangia zaidi ya asilimia 65 ya malighafi zinazotumika kwenye viwanda vyetu na kinachangia asilimia 100 ya usalama wa chakula nchini.Vilevile, sekta ya kilimo ni soko kubwa la bidhaa za viwandani na sekta ya huduma. Pia, kilimo ndio sekta pekee inayotimiza matakwa muhimu ya ukuaji wa uchumi na kuwaletea wananchi maisha bora: kwanza, ina faida pana kwa kuangalia idadi ya wanufaika. Pili, ina faida zinazoendana na kuimarika kwa ubora wa maisha. Tatu, ina uwezekano mkubwa wa kuhakikisha utekelezaji ndani ya muda mfupi.Kwa hiyo, tunapoelekea kwenye ujenzi wa uchumi wa kati, lazima yale mambo yote yanayotupeleka huko (driving factors) yafungamanishwe na juhudi za kuendeleza sekta ya kilimo. Maana yake ni kwamba, vianzishwe viwanda vinavyotumia malighafi za kilimo; kukifanya kilimo kiwe cha kibiashara; kukuza matumizi ya teknolojia ya kisasa na ubunifu ili kuongeza uzalishaji na tija kwenye kilimo; miundombinu iunganishe maeneo ya uzalishaji na masoko na; wakulima waongezewe maarifa na ujuzi ili waongeze uzalishaji na tija.Mageuzi sekta ya kilimo Ili kuboresha mchango wa kilimo katika kujenga uchumi wenye ushindani na kupunguza umaskini, lazima yafanyike mageuzi yatakayopelekea kilimo kuwa cha kisasa, kibiashara na chenye tija na ushindani. Hii ina maana kufanya mageuzi kwenye maeneo yafuatayo: Umiliki na matumizi ya ardhi Kuwa na mpango madhubuti wa matumizi bora ya ardhi na kuhakikisha kwamba ardhi iliyotengwa kwa ajili ya kilimo inalindwa kisheria ni muhimu sana. Hii itaepusha migogoro inayotokana na kutokuwa na mpango wa matumizi bora ya ardhi.Pia inatakiwa wenye ardhi wapewe hati miliki ili waweze kufanye uwekezaji wa muda mrefu. Kuongeza uzalishaji, tija Kuhakikisha zana na pembejeo za kilimo kama mbegu, mbolea na dawa zinapatikana kwa wakati na kwa bei nafuu. Halikadhalika, inatakuwa uwepo upatikanaji wa huduma za ugani, utafiti na matumizi bora ya udongo kwa mazao mbalimbali. Lingine ni kujenga miundombinu ya umwagiliaji kuhakikisha mazao yanapatikana kwa mwaka mzima. Kudhibiti upotevu wa mazao Mageuzi mengine yanapaswa yahusishe kudhibiti upotevu wa mazao wakati wa kuvuna na baada ya kuvuna.Katika kutekeleza hili, yapaswa kuhakikisha wakulima wana elimu ya kutosha jinsi ya kutumia teknolojia na miundombinu ya kuhifadhi mazao kwenye maghala na vihenge. Uhifadhi wa mazao, sio tu utapunguza upotevu, lakini pia, utawezesha wakulima kuuza bidhaa zao wakati bei zikiwa nzuri, tofauti na sasa ambapo wanalazimika kuuza wakati wa mavuno bei zikiwa chini. Nishati na usafiri Miundombinu ya usafiri itasaidia kuunganisha maeneo ya uzalishaji, viwanda na walaji hivyo, kupanua wigo wa masoko.Halikadhalika inapaswa kuwepo kwa nishati ya uhakika hadi vijijini. Masoko ya bidhaa za kilimo Soko moja la uhakika ni kuanzisha viwanda vya kuongeza thamani bidhaa za kilimo. Kwa njia hiyo kilimo kitachangia malighafi kwenye ujenzi wa viwanda kuelekea uchumi wa kati. Sambamba na hilo yapaswa kutafutwa kwa masoko ya bidhaa za kilimo ndani na nje ya nchi kwa kutumia teknolojia ya habari na mawasiliano (ICT). Upendeleo kwa sekta ya kilimo Upo umuhimu kuipendelea sekta ya kilimo kwa kutoa ruzuku kwenye pembejeo, kutoa bima kwa bidhaa za kilimo hasa kwa kuwa kilimo hakitabiriki, mikopo yenye riba nafuu, kuondoa vikwazo vya kikodi na visivyo vya kikodi, na kuwalinda wakulima kibei.Mara nyingi bei za mazao ya chakula zinapopungua zinawanufaisha walaji badala ya wazalishaji. Ushauri muhimu Wanazuoni wengi wanashauri kwamba mpango wa mageuzi ya kilimo utafanikiwa iwapo serikali itatenga asilimia 10 ya bajeti kutekeleza mpango huo. Kwa miaka minne iliyopita serikali imekuwa ikitenga chini ya asilimia 1.5 ya bajeti kwa ajili ya kilimo, kiwango ambacho hakiwezi kufanya mageuzi yatakayoleta matokeo chanya. Maana yake ni kwamba hatujawekeza vya kutosha kwenye sekta hiyo muhimu.Hitimisho Sekta ya kilimo ina mchango mkubwa sana katika kutimiza malengo ya Dira ya Taifa ya Maendeleo 2025 na kuelekea kwenye uchumi wa kati. Hata hivyo, ili mchango huo utimie, mageuzi makubwa yanatakiwa kutekelezwa kwenye sekta hiyo. Bila shaka yanaweza kuwepo mageuzi mengine ambayo hayajaguswa na makala haya ambayo yanapaswa kufanywa lakini hayo yaliyojadiliwa hapo juu ni muhimu pia. Na Prof. Kitojo Wetengere Diplomasia ya uchumi Mchango wa sekta ya kilimo kuelekea uchumi wa kati Maofisa wa"
78f5d6ab6b21bf131c81d2271eac5f741b454ee1," Akizungumza wakati wa kutoa zawadi katika shindano la Twitter na Mengi, Mengi alisema Watanzania wengi wanaamini ni fedha tu ndio inamwezesha mtu kufanya biashara, jambo ambalo alisema si la kweli bali mtu anaweza kuanzisha biashara kwa kutumia mawazo aliyonayo.""Ni ufinyu wa fikra na elimu ya biashara ndio maana anaweza kuzuka mtu au hata kiongozi serikalini na kusema Watanzania hawawezi kufanya biashara kwa sababu hawana mitaji,"" alisema Mengi.Katika Shindano la Twitter na Mengi la mwezi Oktoba ambalo lilikuwa linataka mshiriki kutoa mfano anavyoweza kuanzisha biashara bila kutumia fedha. Washindi ni Suzan Senga aliyejishindia Sh milioni moja. Katika wazo lake alisema mtu anaweza kuuza wazo kwa mtu ukapata fedha zitakazosaidia kuanzisha biashara. Mshindi wa pili ni Migrace Mmasi kutoka Arusha ambaye alisema mtu anaweza kutafuta mtu wa kukudhamini kwa mwenye mali ili uuze kwa faida zaidi ili baadaye na wewe umiliki biashara yako. Mshindi wa tatu aliyejinyakulia Sh 300,000 ni Victor Byemelwa ambaye alipendekeza elimu aliyopata mtu aitumie kama mtaji kwa kufundisha wanafunzi wa chini yako na kutumia eneo lake kama ofisi. Baada ya kukabidhi zawadi hizo, Mengi alisema mtu anayeamini katika fedha kuwa ndio msingi wa biashara hajui biashara na akasisitiza kwa vile Watanzanai wana rasilimali na wageni wana fedha, wanaweza kujiunga pamoja na kuanzisha biashara. Alisema rasilimali ya hapa nchini ni kubwa kuliko mitaji inayoletwa na wageni na akaongeza kuwa wageni wenyewe wamekuwa wanakuja nchini mikopo mitupu badala yake wanakuja kukopa fedha kwenye mabenki na kuanzisha biashara dhidi ya rasilimali za hapa nchini. ""Sisi mtaji wetu ni rasilimali yetu, mgeni alete fedha na Watanzania wapeleke rasilimali, hapa mwenye sauti ni mwenye rasilimali kwani ndiye mwenye mtaji mkubwa na sio mgeni anayekuja na fedha zake wakati hana rasilimali,"" alisema Mengi. Alisisitiza kuwa umbumbumbu wa biashara wa kutofahamu maana ya mtaji umewafanya Watanzania wabaki nyuma katika kuwekeza kwenye raslimali zao. ""Naomba mtu ambaye hajui kufanya biashara asiwasemee Watanzania, tunahitaji kutengeneza matajiri wa kitanzania na sio wa kigeni tu."""
790bb0e9ee9dc366865dca419180d5ccd5f4f0d5," KATIKA hali ya kusikitisha, uongozi wa Shule ya Sekondari ya Tumaini Lutheran Seminary, umeonekana kupanga mbinu za ushindi kwa kuandaa miundombinu ya kufanya udanganyifu, jambo lililolifanya Baraza la Mitihani Tanzania (Necta) kuifutia matokeo ya wanafunzi 57.Pia baraza limefuta matokeo ya watahiniwa 252, waliobainika kufanya udanganyifu kwa kuingia na notes(nondo) kwenye chumba cha mtihani. Aidha, baraza limezuia matokeo ya wanafunzi 381 wa shule za St Mathew’s na St Marks kwa ajili ya uchunguzi zaidi. Akifafanua udanganyifu uliofanyika katika Shule ya Sekondari Tumaini Lutheran ya Malinyi mkoani Morogoro, Katibu Mtendaji wa Necta, Dk Charles Msonde alisema baraza lilipokea taarifa kufanyika udanganyifu shuleni hapo.“Pamoja na kuwa hali ya ufanyaji mtihani ilikuwa salama maeneo yote nchini, kulikuwa na matukio kadhaa ya kusikitisha yaliyojitokeza, katika kituo cha Shule ya Sekondari Tumaini Lutheran Seminary yenye namba ya usajili S0983. “Baraza kwa kushirikiana na Kamati ya Mitihani ya Wilaya ya Malinyi na ile ya Mkoa wa Morogoro walifika katika shule hiyo na kubaini mambo kadhaa ikiwamo miundombinu iiliyoandaliwa kuwawezesha kufanya udanganyifu huo,” alisema.Dk Msonde alisema: “Baraza lilibaini uongozi wa shule kwa kushirikiana na walimu wa shule hiyo sita, watahiniwa wa kidato cha nne, baadhi ya wanafunzi wa kidato cha pili na cha tatu, wasimamizi wawili, polisi mmoja walipanga njama na kutekeleza kufanya udanganyifu wa mitihani.Uongozi wa shule waliwapatia jukumu maalumu baadhi ya wanafunzi wa kidato cha pili na cha tatu, kuchukua mitihani kutoka kwa watahiniwa kupitia kwenye madirisha na matundu yaliyotobolewa kwenye madirisha na matundu yaliyotobolewa kwenye vyumba vya mitihani na kuwafikishia walimu wa masomo waliokuwa wamewekwa kwenye chumba maalumu kwa lengo la kuyatolea majaabu. “ Inaonesha uongozi wa shule uliweka miundombinu mahususi ya kufanikisha hilo kwani walitoboa matundu kwenye madirisha na kwenye vyumba vya mtihani ili kurahisisha utoaji wa mitihani pindi inapofunguliwa tu na kurejesha majibu”.Aidha, Dk Msonde alisema wanafunzi hao walishirikiana na walimu hao, kunakili majibu yaliyoandaliwa na hatimaye kwa kushirikiana na polisi aliyekuwa kituoni, majawabu yalirejeshwa kwa watahiniwa kwenye chumba cha mtihani. Aliwataja wanafunzi hao kuwa ni Cana Mwalyosi, Focus Ligongo ( Kidato cha Pili), Edson Mwiche, Hassan Yohana, Francis Maongezi, Ansbert Njavale, Juma Magembe, Christopher Tapule, Sharifu Alle.Aliwataja waliohusika kuwa ni wasimamizi Hassan Nguvuila, Jovera Lujara, Polisi G 7281 Konstebo Khamis, walimu wa sekondari ya Tumaini ambao ni Diana Kajanja, Michael Mang’ande, Samwel Mngwasa, Amos Nyenja, Japhary Matengo na Nicodem Libebefu. Wengine waliohusika ni Mkuu wa Shule, Eliud Payovela na walimu wa taaluma, aliowataja kwa jina la mwalimu Mpollo na David Kambanyuma.“ Kamati ilibaini uwepo wa karatasi nyingi zilizokuwa ni majibu ya somo la Chemistry nje ya vyumba vya mitihani ambazo zilifanana na maswali yote ya mtihani wa somo la Chemistry uliokuwa unaendelea kufanyika. Walimu wote walioshiriki hujuma hiyo walikamatwa, kuhojiwa na kukiri kuhusika kwa kufanya udanganyifu katika mitihani ya masomo ya Basic Mathematics, Geography, History na Chemistry ambayo yalikuwa yameshafanyika.Dk Msonde alisema katika mkutano wake wa 128, baraza lilipitia kwa kina taarifa ya udanganyifu uliofanyika katika Shule ya Sekondari ya Tumaini Lutheran na kuamua kufuta matokeo ya watahiniwa wote 57. “ Pia Baraza limeifungia Shule ya Sekondari S0983 Tumaini Lutheran Seminary kuwa Kituo cha Mitihani hadi Baraza litakapojiridhisha kuwa kituo hicho ni salama kuendesha mitihani ya taifa” alisema.Pia wameiagiza Bodi ya shule ya Tumaini Lutheran Seminary, iwachukulie hatua kali za kinidhamu wanafunzi wa kidato cha pili na tatu, walioshiriki kufanikisha udanganyifu wa mitihani kufanyika. “Mamlaka husika iwachukulie hatua stahiki walimu na askari polisi walioshiriki udanganyifu kwa mujibu wa Kanuni za Utumishi na Sheria za nchi,” alisema.Katika hatua nyingine, Dk Msonde alisema Baraza limefuta matokeo yote a watahiniwa 252 waliobainika kufanya udanganyifu, kati yao 180 ni wa shule, 71 ni wa kujitegemea na mmoja ni wa Mtihani wa Maarifa (QT) huku wawili waliandika matusi kwenye skripti zao. Aidha, Dk Msonde alisema Baraza limezuia kutoa matokeo ya watahiniwa 228 wa Shule ya St Mathew’s na 153 wa Shule ya St Marks, wanaotuhumiwa kufanya udanganyifu hadi hapo uchunguzi utakapokamilika.Alisema pia imezuia matokeo ya watahiniwa 37 wa shule, ambao walipata matatizo ya kiafya na kushindwa kufanya mitihani ya baadhi ya masomo, sambamba na watahiniwa 136 wa shule, ambao walipata matatizo na kushindwa kufanya mtihani kwa masomo yote. “Kwa watahiniwa ambao hawakufanya baadhi ya masomo watapewa fursa ya kufanya mtihani kwa masomo ambayo hawakufanya na wale ambao hawakufanya yote pia watapata fursa ya kufanya kwenye mitihani ya kidato cha nne mwaka 2019” alisema."
790ddca5decc331d39c21cddcdd8757fae87c86b," Mkuu wa Mkoa Kilimanjaro, Leonidas Gama aliwaambia waandishi wa habari hivi karibuni mjini Moshi kuwa eneo hilo, ambalo tayari limebainishwa litatoa fursa kubwa ya biashara.“Serikali ya Mkoa kwa kushirikiana na sekta binafsi tumepanga mipango hii ili kuboresha biashara,” alisema, na kuongeza kuwa eneo hilo litajengwa viwanda vidogo, vya kati na vikubwa.Alisema mji huo utakuwa nguzo kubwa kwa soko la kisasa la kimataifa, linalotarajiwa kujengwa katika eneo hilo la Lokolova kwa ajili ya masoko ya ndani na nje ya nchi.“Mkoa wetu huu upo mpakani na ni mashuhuri sana katika biashara lakini bado tunauza mazao ambayo ni ghafi ambayo hayana tija kubwa ya kibiashara,” alisema.Alisema kama ilivyo katika maeneo mbalimbali nchini, bado wananchi wa mkoa huo wanauza mazao ghafi na kuwa ujio wa viwanda hivyo, utasaidia kusindikwa kwa mazao hayo na hivyo kuleta tija zaidi.Alibainisha kwamba wakati wa kuuza mazao ghafi umepitwa na wakati, hivyo mipango hiyo imekuja katika kipindi sahihi, ambapo mazao yataongezwa thamani na kupangwa katika madaraja ili kupata soko zaidi.Mkoa huo ni maarufu kwa mazao mbalimbali kama nyanya, ndizi, parachichi na mboga. Akizungumzia mradi mwingine, alisema katika Wilaya ya Siha wanatarajia kuanzisha kituo kikubwa cha kisasa cha utalii ili kuongeza utalii katika mkoa wao.“Kituo hiki kitajengwa katika maeneo yaliyokuwa ya Serikali ambayo kwa sasa hayatumiki, na kujengwa vivutio vizuri vya utalii mbalimbali,” alisema.Kwa mujibu wa Gama, mpango huo ukikamilika utaongeza idadi ya watalii na kusaidia kukuza mapato ya sekta binafsi na umma na kukuza uchumi wa nchi.Alifafanua kuwa vivutio vitakavyojengwa ni eneo la maonesho, bustani mbalimbali ikiwemo ya wanyama, maua, mahoteli ya kisasa na maeneo ya michezo.Pia, utajengwa mfano wa mlima Kilimanjaro kwa ajili ya watalii, ambao hawawezi kwenda kuona na kuupanda mlima huo maarufu barani Afrika.Alisema miradi yote hiyo, itafanywa kwa ushirikiano kati ya sekta ya umma na binafsi kwa faida ya pande zote mbili.Alisisitiza kuwa mkoa wake na halmashauri zote zimebainisha maeneo ya biashara na kuyatenga ambapo sekta binafsi itayatumia kufanya biashara bila vikwazo vyovyote."
7920d21b1ccca84da6df5d6510aa6d30300b7fd9," TAASISI ya Kuzuia na Kupambana na Rushwa Tanzania (Takukuru) Mkoa wa Iringa, imempandisha kizimbani Hakimu wa Mahakama ya Mwanzo, Mafi nga kwa kosa la kuomba na kupokea rushwa ya Sh 200,000 ili apunguze adhabu ya faini kwa watuhumiwa 10 waliofi kishwa mahakamani hapo kwa kosa la uzembe na uzururaji.Akizungumza na wanahabari jana, Kaimu Kamanda wa Takukuru, Mkoa wa Iringa, Mweli Kilimali alisema hakimu huyo, Abdalah Omary Kitvai alifikishwa katika mahakama ya wilaya ya Mufindi juzi akituhumiwa kutenda kosa hilo kinyume na Sheria ya Kuzuia na Kupambana na Rushwa Namba 11 ya mwaka 2007.Alisema mtuhumiwa huyo alikuwa anaendesha shauri namba 90/2019 la kosa la uzembe na uzururaji dhidi ya watumishi na wateja wa kampuni ya Play Master inayojishughulisha na michezo ya bahati nasibu mjini Mafinga, wilayani Mufindi.Alisema Mei 3, mwaka huu, mtuhumiwa akiwa na nia ovu aliomba rushwa ya Sh 200,000 na kupokea Sh 150,000 ikiwa ni sehemu ya fedha hiyo kutoka kwa meneja wa kampuni hiyo, Hilda Mwajeka.Kilimali alisema Mei 4, mwaka huu majira ya saa 12.30 jioni mtuhumiwa huyo alikamatwa kwa mtego wa rushwa uliowekwa na maofisa wa Takukuru wakati akipokea Sh 50,000 ya hongo iliyobaki katika maeneo ya kituo cha Mafuta cha Total cha mjini Mafinga.Alisema hakimu huyo aliomba rushwa hiyo ili awapunguzie adhabu ya faini watuhumiwa hao wa uzembe na uzururaji kutoka Sh 100,000 hadi Sh 20,000 kila mmoja.Wakati huo huo, Kilimali alisema Takukuru Mkoa wa Iringa inazifanyia kazi taarifa ya rushwa ya ngono inayodaiwa kuwepo katika baadhi ya vyuo vikuu vya mjini Iringa.“Tumepokea taarifa kutoka kwa baadhi ya wanafunzi wa kike wa vyuo hivyo, wakilalamika kuomba rushwa ya ngono na wahadhiri wa vyuo hivyo kwa sababu za kitaaluma,” alisema.Akikataa kuvitaja vyuo hivyo na idadi ya taarifa za rushwa zilizofikishwa ofisini kwake kwa ababu za kiuchunguzi, Kaimu Kamanda wa Takukuru Mkoa wa Iringa alisema uchunguzi huo utakapokamilika, taarifa zake zitaanikwa hadharani.“Tumepokea taarifa kutoka kwa wanafunzi wa kike wanaosoma katika vyuo viwili kati ya vinne vya mjini Iringa, uchunguzi unaendelea na taarifa itatolewa baada ya uchunguzi huo kukamilika,” alisema.Alitoa mwito kwa wakazi wote wa mkoa wa Iringa kutofumbia macho rushwa kwa kutoa taarifa katika taasisi yake ili hatua stahiki"
794825ac8ea36a584d28ccca0e5f081dcb149b53," MABINGWA watetezi wa Ligi Kuu Tanzania Bara Simba, imewapa zawadi ya Krisimasi mashabiki wake, baada ya kuifunga Lipuli FC kwa mabao 4-0 katika mchezo wa Ligi Kuu uliochezwa Uwanja wa Uhuru, Dar es Salaam jana.Mchezo huo ulianza kwa kasi kila timu ikimiliki mpira na kujaribu kushambulia, lakini Simba ilikuwa makini yasijirudie ya msimu uliopita ambapo Lipuli iliwabana mbavu nyumbani na kutoka suluhu na katika mchezo wa marudiano huko Iringa ikashinda 3-1.Simba ambayo inanolewa na kocha, Sven Vandenbroeck, ukiwa mchezo wake wa kwanza wa Ligi Kuu tangu aanze kuifundisha timu hiyo, ilianza kuandika bao la kwanza dakika ya 11 lililofungwa na Francis Kahata kwa shuti kali baada ya kupokea pasi kutoka kwa Shomari Kapombe.Kuonesha wamedhamiria kupata ushindi, Simba waliendelea kuliandama lango la Wanapaluhengo kwa kufanya mashambulizi kutoka pembeni, lakini Hassan Dilunga dakika ya 34 alishindwa kufunga bao akiwa yeye na kipa wa Lipuli, Agaton Anthony. Katika kipindi cha kwanza Simba walipiga shuti moja golini na kupata bao na Lipuli walipiga mashuti mawili lakini haikufunga na Simba walimiliki mpira kwa asilimia 58na Lipuli FC asilimia 42. Kipindi cha pili kilianza kwa kasi na dakika ya 49 Meddie Kagere aliifungia Simba bao la pili akipokea pasi kutoka kwa Clatous Chama na Hassan Dilunga alifunga bao la tatu dakika ya 56 kwa mkwaju wa penalti iliyotokana na beki wa Lipuli Novatus Rufunga kushika mpira kwenye eneo la penalti Dakika ya 59 Simba ilifanya mabadiliko na kuwatoa Jonas Mkude na Francis Kahata na kuingia Deo Kanda na Mzamiru Yassin na kuzidisha mashabulizi, lakini umakini wa washambuliaji uliwafanya kukosa mabao zaidi.Hassan Dilunga dakika ya 65 alifunga bao la nne baada ya kupokea pasi kutoka kwa Sharaf Shiboub na kufuta makosa aliyofanya kipindi cha kwanza baada ya kukosa bao akiwa na kipa wa Lipuli FC, Agaton Anthony. Dakika ya 72 Simba ilimtoa Pascal Wawa na kuingia Kenedy Juma na dakika ya 87 Lipuli iliwatoa Daruwesh Saliboko na Emanuel Kishiba na kuingia Joshua Ibrahim na Issa Ngoah.Kwa matokeo hayo Simba imefikisha pointi 28, huku Kagere akifisha mabao tisa na kumuacha mshindani wake Paul Nonga akiwa na mabao saba na Daruwesh mabao sita, wote wa Lipuli FC. Lipuli inashika nafasi ya tisa ikiwa na pointi 18 baada ya kucheza michezo 13, ikishinda mitano, kufungwa mitano na kutoka sare mitatu. Katika mchezo mwingine uliochezwa jana Uwanja wa Ushirika Moshi, Polisi Tanzania iliifunga KMC kwa mabao 2-1."
796c2db2137687c4114afdf82a60921372160764," TANZANIA imeungana na mataifa mengine duniani kuadhimisha siku ya idadi ya watu huku ikielezwa kuwa tatizo la mimba za utotoni nchini bado ni kubwa.Naibu Waziri, Ofisi ya Rais, Tawala za Mikoa na Serikali za Mitaa (Tamisemi), Mwita Waitara alisema hayo juzi katika maadhimisho ya siku hiyo yaliyoenda sambamba na uzinduzi wa Ripoti ya Idadi ya watu Duniani, jijini hapa. Alisema tatizo hilo ni kubwa kwa shule za msingi na sekondari ambapo liko kwa asilimia 29 na linachangiwa kiasi kikubwa na mila na desturi, uendeshaji wa kesi kumtia mtu hatiani aliyempa mimba.“Kuna mila na desturi ambazo watoto wa kike wakifikia umri fulani wanapewa chumba hivyo huko mtaani usiku kucha huwezi jua kinachoendelea, mazingira magumu ya usomaji.Namna ya uendeshaji kesi hizi mpaka kumtia mtu hatiani bado ni changamoto kwa kuwa wanaofanya vitendo hivyo wengine ni watu wa karibu na familia na wengine wanarubuni ndugu na kumalizana kimya kimya,”alisema. Alisema uelewa wa watoto bado ni mdogo huku mimba nyingi zaidi zinaripotiwa lakini zinaishia hewani. “Sisi kama serikali tutafanya vikao na wazazi mara kwa mara ili kuondokana na tatizo hili,”alisema.Waitara pia alisema bado kuna changamoto ya vifo vitokanavyo na uzazi ambapo kati ya vizazi hai 100,000 watu 556 huripotiwa kufariki dunia kwa sababu mbalimbali ikiwemo mimba za utotoni. Akizungumzia utekelezaji wa maazimio ya Cairo, Misri mwaka 1994, Waitara alisema serikali imekuwa ikitekeleza mambo mbalimbali likiwamo la kufikia asilimia 32 ya wanawake kutumia njia za uzazi wa mpango mwaka 2016, kuhakikisha majengo ya serikali yana miundombinu ya wenye mahitaji maalumu. Alisema pia imehakikisha shule zinazojengwa zinakuwa na vyoo kwa ajili ya watu wenye ulemavu na kutenga chumba kwa ajili ya kujihifadhi wakati wa hedhi kwa mtoto wa kike.“Tanzania ni moja ya mataifa 179 yaliyokutana Cairo na kukubaliana kutekeleza Mpango kazi tuliopanga katika mkutano huo. Serikali ya Tanzania imetekeleza mambo mengi, ni wajibu wetu kushirikiana kumaliza vifo vinavyotokana na uzazi na mimba za utotoni ili kila kijana atimize ndoto zake,”alisema. Alisema serikali inatekeleza mipango ya maendeleo na inalenga kufikia uchumi wa kati mwaka 2025. “Serikali itaendelea kushirikiana na Unfpa ili kuongeza upatikanaji wa huduma za afya ya uzazi ikiwemo uzazi wa mpango,” alisema.Awali akisoma taarifa ya idadi ya watu duniani, Ofisa wa Unfpa, Samwel Msokwa alisema kadri watu wanavyoongezeka duniani, changamoto zinaongezeka na ripoti hiyo inaonesha tatizo la mimba za utotoni duniani linaathiri mipango mbalimbali, vijana wengi wanahitaji fursa, vifo vya akina mama wajawazito."
79b06459a66f92a021e085710b3cd44c286c6013," Msaada huo wa vifaa vyenye thamani ya Sh milioni 40 ulikabidhiwa na Balozi wa China nchini, Dk Lu Youqing, mwishoni mwa wiki jijini Dar es Salaam. “Tuna imani vitendea kazi hivi vitasaidia katika juhudi zenu za kujenga mazingira bora ili kuvutia biashara na uwekezaji hapa nchini,” alisema balozi huyo.Alisema anatambua sekta binafsi inategemea mazingira bora ya kufanya biashara na uwekezaji, ndiyo maana wametoa msaada huo kwa TNBC ambayo ina dhamana hiyo.Aliipongeza Tanzania kuwa ni nchi iliyojitahidi kujenga mazingira bora ya biashara na uwekezaji, yanayozidi kuvutia mitaji kutoka nje ya nchi (FDI) na kusisitiza umuhimu wa kuendelea kufanya hivyo ili kukuza ustawi wa jamii na nchi.Katibu Mtendaji wa Baraza la Taifa la Biashara (TNBC), Raymond Mbilinyi aliushukuru ubalozi wa China kwa msaada huo ambao utasaidia sekretarieti ya baraza kusukuma mbele shughuli zake. “Tunashukuru sana, vifaa hivi ni muhimu sana kwetu.”Alifafanua kuwa, TNBC itaendelea kupanua wigo wa biashara na uwekezaji kwa kujenga mazingira mazuri kwao. Alisisitiza kuwa Tanzania ina mengi ya kujifunza kutoka China ambayo imeendelea kiviwanda na ni ya pili kiuchumi duniani."
7a5152f7711ca295a3f854a8bde2563c49e398fe," VIONGOZI wa vyama 15 vya siasa nchini, wametoa tamko la kupinga Muswada wa Vyama vya Siasa.Akisoma tamko hilo jijini Dar es Salaam jana, Mwenyekiti wa Kamati ya vyama hivyo, Hashim Rungwe alisema vyama hivyo vinapinga Muswada huo ulioletwa na serikali, kwa madai kuwa ni kandamizi kwa vyama na pia haukushirikisha wadau.Rungwe alisema vyama hivyo, kamwe havitakubali uhuru wao upokwe na dola, kwani historia inaonesha kuwa mataifa mengi yamekuwa na vurugu, kwa kunyimwa uhuru wa kufanya siasa.“Vyama vya siasa kama mdau muhimu na wahusika wakuu havikushirikishwa vema katika mchakato wote wa kuandaliwa kwa muswada huo, hata pale tulipotoa maoni yetu bado yametupiliwa mbali hayajatokea kwenye muswada huo,” alisema Rungwe.Alisema kupita kwa muswada huo, kunakwenda kuua shughuli za siasa na kuzifanya shughuli hizo kuwa za jinai nchini.Vyama hivyo vilisema pia kuwa muswada huo unampa mamlaka makubwa Msajili wa Vyama vya Siasa, ikiwa ni pamoja na kuingilia maamuzi ya chama cha siasa kama kufukuza, kusimamisha mwanachama badala ya kuwa mlezi wa vyama.“Pamoja na hayo kabla hata sheria kutugwa na Bunge, tayari Msajili wa Vyama vya Siasa ameshatunga kanuni na kuziwasilisha kwenye kikao cha Kamati ya Uongozi ya Baraza la Vyama vya Siasa,” alisema. Kiongozi wa Vyama cha ACT Wazalendo, Kabwe Zitto alisema kama mbunge, atashirikiana na wabunge wengine kuhakikisha muswada huo haupiti kwani ni kandamizi.."
7a6ff39cbdda2ad3b37cff9702af218ebde5ed34," WAZIRI Mkuu, Kassim Majaliwa ametaka watendaji wa Tume ya Taifa ya Uchaguzi (NEC) kuwa weledi katika uboreshaji wa uandikishaji wa wapigakura bila kuingiza itikadi za kisiasa.Aidha waziri mkuu ametaka asasi za kiraia kutoa elimu ya umuhimu wa uandikishaji wapigakura bila kuvisemea vyama vya kisiasa kwa namna yoyote. Waziri mkuu alisema hayo wakati akizindua uboreshaji wa daftari hilo katika viwanja vya shule ya msingi Mandela Manispaa ya Moshi, Mkoa wa Kilimanjaro.“Waandikishaji wa daftari la wapigakura, tumieni lugha nzuri, fanyeni kazi hii kwa weledi, msiulize anatoka chama gani cha siasa zingatieni kama ametimiza vigezo na ni mtanzania, hayo mengine msiyaingize huko,” alisema.Alisema serikali haitasita kuchukua hatua za kisheria kwa baadhi ya wananchi ambao kwa makusudi watataka kujiandikisha mara mbili ingawa mfumo wa kielektroniki uliopo utawabaini mara moja.Alitaka pia vyama vya siasa kufuata utaratibu uliowekwa na tume katika kuwasilisha malalamiko na kasoro zinazojitokeza wakati wa uboreshaji wa daftari hilo badala ya kwenda katika vyombo vya habari. “Naipongeza NEC kwa jitihada iliyofanya katika majaribio na sasa wakati wa uzinduzi wa daftari hili. Niwahakikishie kwamba hakuna mwananchi atakayeachwa wakati wa uandikishaji lakini pia niwatahadharishe kwamba hakuna mtu atakayepiga kura bila kujiandikisha, nenda katimize haki yako,” alisema.Majaliwa alitaka wakati wa kujiandikisha watendaji wa tume kutoa kipaumbele kwa makundi maalumu, yakiwamo ya wazee. walemavu, wajawazito na wale wenye watoto wachanga waweze kuandikishwa mapema ili wasipoteze haki yao kikatiba.Alisema NEC imetoa elimu kwa jamii nzima kuhusu umuhimu wa kujiandikisha na kutaka vijana ambao ndio mara yao ya kwanza kujitokeza kujiandikisha ili waweze kupiga kura hapo mwakani.“Tume imetenga mashine za BVR 3000 nchini kwa ajili ya kujiandikisha kuanzia leo hadi Julai 24 mwaka huu, nchi nzima, naelezwa kuwa vituo navyo vimeongezwa kutoka 36,549 vilivyokuwepo mwaka 2015 hadi vituo 37,407 vilivyopo mwaka huu, tuvitumie kikamilifu,” alisema.Mapema Waziri wa Nchi Ofisi ya Wazisi Mkuu, Sera, Uratibu, Bunge na Wenye Ulemavu, Jenista Mhagama alisema wamezingatia matakwa ya kisheria katika maboresho ya daftari. Alisema kwa kushikisha wadau wote wa uchaguzi vikiwamo vyama vya siasa, makundi maalum, dini, asasi za kiraia na waandishi wa habari ili kushughulikia changamoto kwa wakati ili kuhakikisha kila mtu anapata haki yake.“Uboreshaji unaofanyika sasa utalifanya daftari la kudumu la wapigakura kuwa hai kwa kuwaondoa wale waliopoteza sifa kwa kufariki na sasa kuweza kutumika katika uchaguzi mkuu wa mwaka 2020, kulingana na mahitaji ya kisheria yaliyopo,” alisema.Naye Mwenyekiti wa NEC, Jaji mstaafu Semistocles Kaijage alisema kifungu cha 15 (5) cha sheria za taifa ya uchaguzi, sura ya 343 kikisomwa pamoja na kifungu cha 21 (5) cha sheria ya uchaguzi ya serikali za mitaa kinaipa tume mamlaka ya kuboresha daftari la kudumu la wapiga kura.mMwenyekiti alisema pia tume iliendesha zoezi la uhakiki wa vituo vya kuandikisha wapigakura nchini ambapo vimeongeza vituo vya kujiandikisha kutoka vituo 36,549 hadi 37,407 nchini kote. Alisema vituo vitafunguliwa saa 2:00 asubuhi na kufungwa saa 12 jioni na kwamba hakuna mwenye sifa ya kuandikishwa atakayeachwa."
7a7fbfd1cbe94d882aaa08cd5cd244fab33893a4," KAMATI ya Baraza la Wawakilishi ya Fedha, Biashara na Kilimo imefurahishwa na kuwepo kwa kitengo ambacho kitarahisisha na kuondoa urasimu kwa wawekezaji katika kuwekeza miradi ya maendeleo.Hayo yalisemwa na Mwenyekiti wa kamati hiyo, Dk Mwinyihaji Makame Mwadini wakati akisoma maoni ya kamati kuhusu muswada wa kuimarisha vitega uchumi nchini uliowasilishwa na Waziri wa Fedha na Mipango, Dk Khalid Salum Mohamed.Alisema kwa muda mrefu yapo malalamiko kutoka kwa wawekezaji kusumbuliwa wakati wanapotaka kuwekeza katika miradi, ikiwemo nenda rudi katika taasisi mbalimbali za serikali. ''Kamati ya Fedha, Biashara na Kilimo ya Baraza la Wawakilishi imefurahishwa kwa kuletwa kwa muswada huu ambao lengo lake kubwa kuondoa vikwazo na usumbufu kwa wawekezaji na kuwepo kitengo kimoja kitakachoshughulikia miradi ya wawekezaji moja kwa moja,'' alisema.Wakichangia muswada huo, Mwakilishi wa jimbo la Tunguu, Simai Mohamed Said alisema matarajio makubwa na kupungua kwa malalamiko ya wawekezaji ya kuchelewa kupata vibali kwa miradi ya uwekezaji wanayotaka kuwekeza.Aidha Mwakilishi wa Konde, Omar Seif Abeid alisema Zanzibar ipo katika mikakati ya uwekezaji ambapo vitendo vya urasimu vinatakiwa kuondoshwa mara moja ili kujenga matumaini mazuri.Alisema wapo wawekezaji waliokata tamaa na kufuta miradi yao kwa sababu ya kuwepo kwa matukio ya urasimu ya uwekezaji ikiwemo miradi ya utalii.''Muswada wa sheria hii kwa kiasi kikubwa utasaidia na kuondoa urasimu wa matukio ya uwekezaji yaliyokuwepo awali ambapo baadhi yake yaliwavunja moyo wawekezaji na kuondoa miradi yao,'' amesema.Akiwasilisha muswada huo mbele ya wajumbe wa Baraza la Wawakilishi, Waziri wa Fedha na Mipango, Dk Khalid Salum Mohamed amesema Zanzibar imejipanga kujenga mazingira mazuri kwa wawekezaji mbalimbali na kukifanya kuwa kituo bora cha uwekezaji katika Afrika ya Mashariki"
7a952147c1ea570c66008cd1dd170227c064403f," KOCHA wa timu ya soka ya Taifa ya Vijana chini ya umri wa miaka 17 Serengeti Boys, Oscar Mirambo amesema anatarajia timu yake itafanya vizuri katika mashindano ya nchi za kusini wa Afrika (COSAFA) inayotarajiwa kufanyika Botswana, Desemba mwaka huu.Akizungumza jana baada ya mazoezi yaliyofanyika Uwanja wa Karume, Dar es Salaam, Mirambo alisema wanakwenda kushiriki COSAFA kwa lengo la kurudi na ubingwa lakini itakuwa sehemu ya maandalizi ya fainali za Afrika za vijana 2019.“Tumeingia kambini tangu Jumapili kwa ajili ya kujiandaa na mashindano ya Cosafa ambayo yanatarajia kufanyika Desemba na sisi kama wenyeji wa mashindano ya Afrika mwakani tunataka kuwa na kikosi imara hivyo tutayatumia kama sehemu ya kuandaa kikosi chetu,” alisema Mirambo.Pia Mirambo alisema ameongeza wachezaji wapya ambao wanatarajia kuwajaribu baada ya kufanya mazoezi na wenzao, endapo wataonesha kiwango kizuri watakuwa sehemu ya kikosi cha Serengeti boys.“Tumeongeza wachezaji wapya ambao tumewaona katika michezo mbalimbali, endapo wataonesha kiwango kizuri watabaki ila wakishindwa kushawishi benchi la ufundi watarudi katika timu zao. TFF imekuwa katika jitihada za kuitafutia Serengeti Boys mechi ngumu za kujipima nguvu kabla ya kuanza kwa fainali za AFCON U17 ambazo Tanzania itakuwa mwenyeji."
7ad9326bc9500287e796d0f23f529e2dbc2282b5," Kauli hiyo ilitolewa bungeni Dodoma leo na Waziri wa Kilimo, Chakula na Ushirika, Christopher Chiza, wakati akijibu swali la nyongeza la Mbunge wa Viti Maalumu, (CCM).Katika swali lake, Hewa aliuliza kwa nini Serikali isinunue chakula cha kutosha katika mikoa ya Kanda ya Ziwa kwa ajili ya kuweka akiba ili kuondokana na adha kunapotokea msimu wa njaa.Chiza alisema Serikali ilishaanza kununua chakula cha kutosha tangu Januari mpaka ulipomalizika msimu wa mavuno na tayari imeshanunua tani zaidi ya 200.“Tulianza mapema kununua chakula na hivi sasa kuna akiba ya chakula cha kutosha na tumeruhusu Watanzania kuuza chakula nje ya nchi bila vikwazo vyovyote,” alisema.Katika swali la msingi mbunge huyo alitaka kujua utaratibu wa ugawaji wa chakula kwenye mikoa yenye njaa ulikuwaje. Pia alisema tatizo la njaa limekuwa kilio cha wabunge wengi katika Bunge la Kumi hivyo alitaka kufahamu mpango wa Serikali katika kukabiliana na changamoto hiyo.Akijibu swali hilo, Waziri wa Nchi Ofisi ya Waziri Mkuu Uratibu, Sera na Bunge, William Lukuvi, alikiri nchi kukumbwa na janga la njaa mara kwa mara ikiwemo kuanzia 2006 mpaka mwaka 2014.Alisema Serikali ilitoa na kusimamia ugawaji wa tani 406,571.13 za chakula zenye thamani ya Sh milioni 163.63.“Chakula hiki kilichotolewa kwa waathirika katika mikoa ya Arusha, Kilimanjaro, Tanga, Pwani, Morogoro, Iringa, Dodoma, Singida, Tabora, Shinyanga, Mwanza, Mara, Manyara, Mbeya, Kagera Mtwara na Lindi ambayo ilikumbwa na ukame,” alisema Lukuvi.Alisema Sh bilioni 27 zimetolewa kwa ajili ya usafirishaji wa chakula hicho kutoka ghala la hifadhi hadi kwa walengwa.Waziri Lukuvi alisema ugawaji wa chakula umekuwa ukitolewa kwa kufuata Mwongozo wa ugawaji wa chakula, ambao ndio nyenzo ya kuhakikisha chakula kinatolewa kwa walengwa na kwa kufuata utaratibu maalumu ambao unazingatia mahitaji ya makundi mbalimbali."
7ade65877708417e5d7e0e781209c4147029c7cf," WAZIRI Mkuu wa Jamuhuri ya Muungano wa Tanzania, Kassim Majaliwa leo anatarajiwa kuwa mgeni rasmi kwenye kilele cha harambee ya kuichangia klabu ya Yanga itakayofanyika kwenye ukumbi wa Daimond Jubilee Dare es salaam.Mbali na mgeni rasmi huyo harambee hiyo pia inatarajiwa kuhudhuriwa na Rais Mstaafu wa awamu ya nne, Jakaya Mrisho Kikwete huku likinogeshwa na wasanii mbalimbali wa kizazi kipya ambao ni mashabiki wa timu hiyo.Harambee hiyo ya awamu ya pili iliyopewa jina la Kubwa Kuliko imeandaliwa kuratibiwa na kamati ya kuhamasisha wanachama na wapenzi wa timu hiyo inayoongozwa na mwenyekiti wake, ambaye ni Naibu Waziri wa Nchi Ofisi ya Waziri Mkuu, Bunge, Kazi, Vijana, Ajira na Walemavu Anthony Mavunde.Kwenye uzinduzi wa kampeni awamu ya kwanza iliyofanyika mkoani Dodoma iliyongozwa na kocha wa timu hiyo Mwinyi Zahera kamati hiyo ilifanikiwa kukusanya kiasi cha sh. Milion 500 kati ya kiasi cha Bilion 1.5 wanachotarajia kukipata.’Kubwa kuliko’ tukio linalotajwa litavunja rekodi kulishinda lile la awamu ya awali ambapo fedha takayopatikana itaisaidia timu hiyo kufanya usajili wa wachezaji wa maana kwa ajili ya kusuka kikosi kipya kwa ajili ya kuleta ushindani katika mechi za ligi ya ndani na kimataifa.Kwa mjibu wa mwenyekiti wa Kamati Ndogo ya kuhamsisha wanachama na wapenzi kuichangia timu hiyo David Luhaga alisema maandalizi ya kuelekea kwenye tukio hilo kubwa yamekamilika hivyo amewaomba wanayanga kujitokeza kwa wingi kuunga mkono zoezi hilo.“Tunawaomba wanachama na wapenzi wajitokeze tumefanya maandalizi makubwa ikiwemo kuwaalika viongozi wakubwa kuchagiza tukio hili na kwa wale walioko mikoa mbalimbali waende kwenye matawi wakachangie tumeweka utaratibu makini wa kuhakikisha kila kinachotolewa kinatufikia,” alisema Luhaga."
7aed818a1c94c2d05baf2b2ee73b12803878e0f4," JESHI la Polisi mkoa wa Mwanza limekamata watu watano wanaodaiwa ni wahalifu sugu wanaohusika na utengenezaji wa noti bandia.Akizungumza na waandishi wa habari jana jijini hapa, Kamanda wa Polisi wa Mkoa wa Mwanza, Jonathan Shanna alisema wahalifu hao pia walikutwa na noti bandia za Sh 2,830,000. Alisema walitiwa mbaroni baada ya vikosi hivyo kuandaa operesheni maalumu Desemba 3 hadi 4, mwaka huu ambapo walikamatwa na vifaa mbalimbali vya kutengeneza noti bandia.Kamanda Shanna alisema Polisi walifanikiwa kuwakamata wahalifu hao baada ya kupata taarifa za kiintelejensia kutoka kwa raia wema kwamba katika Mtaa wa Kiloleli B Kata ya Nyasaka katika Manispaa ya Ilemela wapo wahalifu sugu wanaotengeneza noti bandia.Alisema baada ya kupata taarifa hizo, Polisi kwa kushirikiana na Polisi kutoka mikoa jirani, kwa pamoja waliitisha operesheni maalumu Desemba 3 hadi 4, mwaka huu na kuwakamata wahalifu.Alisema wahalifu hao walikutwa na noti bandia zilizotengenezwa katika makundi manne, la kwanza lilikuwa ni noti bandia za Sh 10,000 zilizokuwa na thamani ya Sh 2,230,000, la pili ni noti bandia za Sh 5,000 zenye thamani ya Sh 470,000, la tatu ni noti bandia za Sh 2,000 za Sh 60,000 na kundi la nne ni dola bandia 100 zenye thamani ya Dola za Kimarekani 1,400.Aliwataja wawili waliokamatiwa Mugumu wilayani Serengeti kuwa ni Swedi Amari Mrete maarufu kama Kango (40) mfanyabiashara mkazi wa Buhongwa na Cosmas Busiga Bereka (40) fundi cherehani wa Mandu, Mwanza.Mbali ya kukamatwa na noti hizo bandia, Kamanda Shanna alisema watuhumiwa hao walikamatwa wakiwa na vifaa mbalimbali vinavyotumika kutengeneza noti bandia. Aliwataja wengine waliokamatwa Mtaa wa Kiloleli kwenye nyumba ya kutengenezea noti hizo bandia ni Baraka Dominiko maarufu kama Mwanga (26), mfanyabiashara na mwanamke, Khadija Mussa Elias (20) ambaye ni mkulima wote wakiwa ni wakazi wa Mtaa wa Kiloleli B.Alisema Polisi ilifanikiwa kumtia mbaroni mtuhumiwa aliyetoroka, Batisti Katumbi (40) mfanyabiashara na mkazi wa Igoma Mwanza aliyekamatwa Mto Malagarasi Kasulu, Kigoma."
7b281087a160effcf89502a1789c4a61edabbe83," TIMU ya soka ya Taifa ya vijana chini ya umri wa miaka 17, Serengeti Boys, jana ilianza vibaya michuano ya Kombe la Mataifa Afrika baada ya kufungwa mabao 5-4 na Nigeria kwenye Uwanja wa Taifa Dar es Salaam.Katika mechi hiyo iliyokuwa na mabao mengi, timu zote zilicheza kandanda safi na kama vijana wa Serengeti wangezidisha umakini walikuwa na uwezo wa kutoka sare na wenzao ama kushinda.Matokeo hayo yanaiweka Serengeti kwenye wakati mgumu kwani sasa italazimika kushinda mechi mbili zilizosalia dhidi ya Angola na Uganda ili ifuzu nusu fainali na kukata tiketi ya fainali za kombe la dunia.Mabao ya Serengeti jana yaliwekwa kimyani na Edmund John akifunga mawili Kelvin John na Morice Ibraham wakifunga bao moja moja.Kwa upande wa Nigeria mabao yao yalifungwa na Olatomi Olaniyan, Wisdom Ubani aliyefunga mabao mawili, huku Akinkunmi Amoo na Ibraheem Jabaar wakifunga bao moja moja.Mechi hiyo ilianza kwa kasi na Nigeria wakianza kupoteza nafasi mbili za wazi ikiwemo ile ya dakika ya kwanza ambapo Wisdom Uban alishindwa kumalizia kufunga akiwa amebaki na kipa wa Serengeti Boys.Nigeria walianza kuutawala mchezo huo kwa kufanya mashambulizi langoni mwa Tanzania katika dakika 20 za mwanzo na kupata bao la uongozi likifungwa Olaniyan lakini na Serengeti kusawazisha dakika moja baadae kupitia kwa John aliyeunganisha vizuri pasi ya Domonic William.Nigeria waliendelea kulishambulia lango la Serengeti na Uban alirejea tena wavuni kwa kuifungia bao la pili dakika ya 29 baada ya kuwalamba chenga walinzi wa Serengeti na kuuweka mpira wavuni.Nigeria waliendelea kulisakama lango la Serengeti katika dakika ya 36 ambapo Amoo aliifungia bao la tatu baada ya kutumia vyema udhaifu wa walinzi kwa kumlamba chenga na kufunga kipa wa Serengeti Boys, Mwinyi Yahya.John alifunga bao la pili kwa Serengeti Boys akipiga shuti kali lililomshinda kipa wa Nigeria, Seleman Shaibu.Dakika ya 56 Morice Abraham aliisawazishia Serengeti bao la tatu kwa mkwaju wa penalti iliyotolewa na mwamuzi baada ya Edso Mshirakandi kuangushwa ndani ya eneo la hatari.Mwamuzi alitoa penalti ya pili kwa Serengeti iliyofungwa na John dakika ya 59.Wakati Serengeti wakidhani wamemaliza kazi, dakika ya 72 Nigeria walisawazisha bao hilo la nne baada ya Uban kuchonga mpira wa faulo uliokwenda moja kwa moja kwenye nyavu za Serengeti.Kitendo cha kusawazisha bao hilo kiliwapa nguvu vijana wa Nigeria ambapo dakika ya 78 Jabaar aliifungia bao la tano kwa shuti kali."
7b431d5b6dde0737aa12f92435e0fd3d7306051b,"['Arsenal wamemuuza beki wao wa kati na nahodha Laurent Koscielny kwa klabu ya Bordeaux kwa dau la Euro milioni 5. ', 'Mchezaji huyo mwenye miaka 33 anarejea katika ligi ya Ufaransa baada ya miaka tisa ya kucheza England katika klabu ya Arsenal. ', 'Koscielny alikuwa amebakiza mwaka mmoja kwenye mkataba wake na Arsenal na klabu hiyo yenye maskani yake jijini London ilitaka mchezaji huyo aendelee kusalia klabuni hapo. ', ""Hata hivyo, mchezaji huyo aling'ang'ania kuuzwa na kugoma kusafiri na timu kwenda kwenye ziara ya kujiandaa na msimu mpya nchini Marekani. "", '""Tumekubali uhamisho kwenda Bordeaux baada ya kuafikiana vyema kuhusu vigezo vya usajili,"" imeeleza Arsenal katika taarifa yake.', '""Tunamshukuru Laurent kwa mchango wake katika klabu hii na tunamtakia kila la kheri katika maisha yake ya baadae."" ', 'Koscielny alikataa mkataba mpya na Arsenal, maarufu kama Gunners baada ya kuona kuwa vipengele vya mkataba huo vinadogosha mchango wake na uwezo wake wa baadae klabuni hapo. ', 'Arsenal tayari ilishaanza kuchukua hatua za kinidhamu juu ya mgomo wa nahodha wake huyo na kwanza walimtaka kufanya mazoezi na wachezaji wa chini ya miaka 23. Hata hivyo baadae walimruhusu kuendelea na maandalizi na timu ya wakubwa kwa ajili ya msimu mpya. ', 'Licha ya Arsenal kulegeza kamba, Koscielny kwa upande wake hakuwa na nia ya kubadili maamuzi ya kurejea nyumbani Ufaransa. ', 'Mazungumzo ya usajili pia yalifanyika na mahasimu wa Bordeaux klabu ya Rennes.', 'Koscielny alijiunga na Arsenal mwaka 2010 na kuchezea miamba hiyo zaidi ya mechi 300. ', 'Arsenal sasa inapambana kumsajili beki mpya wa kati kabla ya dirisha la usajili la Ligi ya Primia kufungwa Alhamisi saa 11 jioni nchini Uingereza sawa na saa moja usiku kwa saa za Afrika Mashariki. ', 'Arsenal wapo katika mazungumzo ya usajili kwa walinzi Kieran Tierney, 22, wa klabu ya Celtic ya Uskochi na Carl Jenkinson, 27, wa klabu ya daraja la pili England, Nottingham Forest.', 'Arsenal pia imekuwa na mipango ya kumuuza beki wake Shkodran Mustafi, lakini mpaka sasa hawajapokea ofa juu ya beki huyo raia wa Ujerumani mwenye miaka 27. ']"
7b57ec1a95b89697a7eacf7247674a332edf3a44," KOCHA wa timu ya soka ya taifa, Taifa Stars, Emmanuel Amunike amesema atatumia muda wa kambi yake kuwasoma wapinzani wake Lesotho kabla ya kukutana Novemba 18, mwaka huu katika mchezo wa kufuzu Kombe la Mataifa ya Afrika (Afcon).Taifa Stars iko kambini Afrika Kusini ikiajindaa na mchezo huo muhimu ambao utatoa nafasi ya kuamua hatma kuelekea kutafuta nafasi hiyo ya kuwakilisha nchi.Akizungumza na gazeti hili kabla ya kuelekea kambini Afrika Kusini, Amunike alisema jambo la kwanza watatumia nafasi ya kuwasoma wapinzani na kuzungumza na wachezaji wake kitu gani kinahitaji kupata matokeo.“Kitu cha kwanza tunachotakiwa kufanya ni kuwajua wapinzani wetu, ni timu ya aina gani ili twende kwa tahadhari na kwa kuwaheshimu, tukapambane na kutafuta matokeo mazuri,” alisema. Amunike alisema huu ni wakati muafaka kwao na wachezaji kuwafurahisha watanzania hivyo ni lazima kujipanga vizuri kuhakikisha wanaleta matumaini.Kikosi cha Stars kinatarajiwa kukaa wiki mbili kisha kuelekea Lesotho tayari kwa mchezo huo. Katika mchezo wa kwanza uliochezwa Dar es Salaam walitoka sare ya bao 1-1. Licha ya kwamba Lesotho wanashika mkia kwa pointi mbili kwenye kundi lao bado wana nafasi iwapo watafazifunga Stars na Cape Verde.Kundi L linaongozwa na Uganda yenye pointi 10, Tanzania ikishika nafasi ya pili kwa pointi tano na Cape Verde ya nne ikiwa na pointi nne huku kila mmoja akitakiwa kutafuta matokeo mazuri katika mechi zijazo kujiweka katika nafasi nzuri ya kufuzu. Tanzania inawania kufuzu fainali hizo kwa mara ya kwanza baada ya miaka 38 tangu ilipofuzu kwa mara ya kwanza na ya mwisho ilipofanyika Lagos, Nigeria."
7b6d3e6f1a05874adc5f5929c4d6d50931fc6494," Mwanamuziki maarufu wa nchini Zimbabwe, Oliver Mtukudzi, 66, amefariki dunia leo Jumatano, January 23, kwenye moja ya zahanati jijini Harare nchini, alipokuwa akipatiwa matibabu.Familia yake imethibitisha taarifa za kifo chake kupitia mtandao wa Twitter lakini ugonjwa uliopelekea kifo chake haujawekwa wazi.Mpaka kifo chake Oliver alikuwa na jumla ya albamu za muziki 66.Amefanya 'show' mbalimbali kwenye majukwaa mbalimbali Afrika na duniani kote.Japokuwa anafahamika kwa nyimbo nyingi, vibao vyake vya Todii na Neria vinatajwa kuwa ndiyo vibao vilivyomuongezea umaarufu zaidi duniani."
7b877dccd9212dff93e51b26105ff48d48d40786," TUME ya Taifa ya Uchaguzi (NEC) imetangaza kufanyika kwa uchaguzi mdogo katika Jimbo la Temeke, mkoani Dar es Salaam na kwenye Kata 46 za Tanzania Bara.Akitangaza kufanyika kwa uchaguzi huo Mwenyekiti wa Tume ya Taifa ya Uchaguzi (NEC), Jaji Semistocles Kaijage aliseama kuwa uchaguzi huo utafanyika Januari 19 mwaka ujao na kwamba fomu za uteuzi wa wagombea zitatolewa kuanzia Desemba 14 hadi 20, 2018.“Uteuzi wa wagombea utafanyika Desemba 20, mwaka huu. Kampeni za Uchaguzi zitafanyika kati ya Desemba 21 hadi Januari 18, mwaka 2019 na siku ya uchaguzi itakuwa ni Januari 19, mwaka 2019,”alisema Jaji Kaijage.Alibainisha kuwa Tume imetangaza uwepo wa nafasi ya wazi ya ubunge kwenye Jimbo la Temeke baada ya kupokea taarifa kutoka kwa Spika wa Bunge la Jamhuri ya Muungano wa Tanzania, Job Ndugai juu ya uwepo wa nafasi wazi ya ubunge katika jimbo hilo.Alisema kuwa Tume ilipokea barua kutoka kwa Spika wa Bunge la Jamhuri ya Muungano wa Tanzania ambaye kwa kuzingatia kifungu cha 37(3) cha Sheria ya Taifa ya Uchaguzi, Sura ya 343, aliitarifu Tume uwepo wa nafasi wazi ya Mbunge wa Jimbo la Temeke katika Halmashauri ya Wilaya ya Temeke Mkoani Dar es Salaam kufuatia Kujiuzulu uanachama wa Chama Wananchi CUF kwa aliyekuwa Mbunge wa Jimbo hilo Mhe.Maulid Said Abdllha Mtolea. Kwa upande wa nafasi wazi za udiwani, Jaji Kaijage alisema kuwa Tume ilipokea taarifa kutoka kwa Waziri mwenye dhamana ya Serikali ya Mtaa akiitaarifu Tume juu ya uwepo wa nafasi wazi za Udiwani katika Kata 46.“Tume imepokea Taarifa kutoka kwa Waziri mwenye dhamana ya Serikali za Mitaaa mbaye kwa kutumia mamlaka aliyopewa chini ya Kifungu cha 13 (1) cha Sheria ya Uchaguzi ya Serikali za Mitaa, Sura ya 292, aliitarifu Tume uwepo wa nafasi wazi za Madiwani katika Kata 46 za Tanzania Bara,” alisisitiza Jaji Kaijage.Alitoa wito kwa vyama vya siasa na wadau wote wa uchaguzi kuzingatia Sheria, Kanuni, Maadili ya Uchaguzi, Taratibu, Miongozo na maelekezo yote yatakayotolewa na Tume ya Taifa ya Uchaguzi wakati wa kipindi cha Uchaguzi mdogo. Jaji Kaijage alifafanua kuwa uchaguzi huo mdogo utafanyika ndani ya Halmashauri 28 zilizopo kwenye mikoa 14 ya Tanzania Bara.Halamashauri na Kata zitakazokuwa na uchaguzi ni pamoja na Ngorongoro (Sale,Misigyo,Malambo, Orgosorok na Olorien/Magaiduru), Arusha (Kimnyak), Kilwa (Kiranje ranje, Kikole, Pande Mikoana), Liwale (Kata Kichonda na Mlembwe), Babati(Dareda na Magara, Kiteto (Makame), Simanjiro (Loiborsiret, Ruvu Remit, Naberera), Kwimba (Walla), Sengerema (Nyampulukano), Ulanga (Msogezi), Mvomero (Mtibwa, Tchenzema, Mangae), Kilosa (Magomeni), Temeke (Keko) na Kinondoni (Magomeni).Halmashauri nyingine ni pamoja na Kasulu (kata ya Kitanga), Kasulu Mji (Kata za Kigondo na Msambara), Buhigwe (Mnyegera), Bukoba (Buhendagabo, Nyakato, Kikomelo), Misenyi (Kanyigo), Ngara(Nyamiaga), Mbinga(Utiri), Songea(Mpitimbi), Mbozi(Ilolo, Hasanga, Ihanda), Tandahimba (Nahyanga, Namikupa), Dodoma (Dodoma Makulu), Serengeti (Geitasamo), Bariadi (Nkundwabiye) na Bariadi Mji (Nyangokolwa)."
7c3b0de651ebf290fca93f600a03a59de64ef5cd," TIMU ya Mbabane Swallows ya eSwatini imesema imefungwa na timu bora kwenye michuano ya Ligi ya Mabingwa Afrika na kuitakia kila la Simba katika hatua inayofuata.Mbabane juzi ilifungwa mabao 4-0 na Simba katika mecgi ya marudiano ya hatua ya awali katika michuano hiyo na kufanya kung’olewa kwenye michuano hiyo kw ajumla ya mabao 8-1 baada ya kufungwa mbao 4-1 katika mechi ya kwanza iliyochezwa uwanja wa Taifa Dar es Salaam.Katika ukurasa wake rasmi wa mtandao wa kijamii wa Facebook, Mbabane iliwamwagia sifa wapinzani wao hao na kuwatakia kila la kheri katika hatua inayofuata. “Hongera kwa Simba Sports Club kwa kuvuka katika hatua nyingine baada ya kutufunga mabao 4-0 na kuwa 8-1 katika matokeo ya jumla. Kila la heri katika safari yenu ya Caf, tumepoteza dhidi ya timu bora zaidi. Ukiwa na ndoto kubwa mtafika mbali… Tunawapenda,” ulisomeka ujumbe huo.Aidha, klabu hiyo imewataka radhi mashabiki wake na kuwaomba kuwa na subra kwani mpira wa miguu ndivyo ulivyo. Klabu hiyo ilitaja sababu za kufanya vibaya ni baadhi ya wachezaji wake kuwa majeruhi na wengine kuhama na kuahidi kuwafurahisha mashabiki wake siku zijazo.Chapisho hilo liliambatanishwa na baadhi ya picha za wachezaji muhimu waliowahi kuitumikia timu hiyo na kuipa matokeo mazuri kwenye michuano hiyo. Kiungo wa Yanga, Papy Tshishimbi aliyeihama Mbabane mwanzoni mwa msimu uliopita na kutua Yanga, nayo ilikuwepo kuashiria bado wanaikumbuka kazi yake. “Mashabiki wa Mbabane msikate tamaa, bado tunaendelea kutengeneza timu baada ya kupoteza wachezaji wetu wazuri waliotuongoza kushinda dhidi ya timu kubwa na wengine watatu kati yao wanaendelea kupona."
7c6fec764798444ba48b9e29c28907b52a9f7461," BARAZA la Taifa la Uhifadhi na Usimamizi wa Mazingira (NEMC), limeshukuru taasisi na mamlaka zote ambazo zimesimama imara na kufanikisha utaratibu wa kuondoa mifuko ya plastiki nchini.Akizungumza na vyombo vya habari ofisini kwake jijini Dar es Salaam, Mkurugenzi Mkuu wa NEMC, Dk Samuel Gwamaka, ameishukuru Ofisi ya Rais, Tawala za Mikoa na Serikali za Mitaa (Tamisemi) kutoka ngazi ya kata mpaka taifa na kueleza kazi ya wizara hiyo imezaa usimamizi mzuri na umekuwepo utekelezaji mzuri wa katazo hilo pasipo kuliletea taifa fedheha.Alisema licha ya mafanikio hayo bado zipo changamoto chache na kutaja moja kuwa ni kwamba kuna viwanda vinavyozalisha mifuko batili.Aliomba ushirikiano kutoka kwa wadau, hasa Tamisemi, katika kusaka viwanda hivyo ili wamiliki wachukuliwe hatua za kisheria. Operesheni ya kusaka wamiliki wa viwanda hivyo imeanza jijini Dar es Salaam tangu alhamisi iliyopita.“Mazingira ni suala muhimu kwa kila mtanzania, hivyo tunalo jukumu la kuhakikisha watu wote wanaohujumu utaratibu huu wanabainishwa na kufikishwa katika vyombo vya sheria, kwani viwanda bubu vipo huko mitaani ambako jamii kubwa inaishi,”alisisitiza.Alisema NEMC imefanikiwa kwa kiwango kikubwa katika upigaji marufuku matumizi ya mifuko ya plastiki hapa nchini kutokana na kuwepo wa vikosi kazi ambavyo vipo nchi nzima pamoja na ushirikiano baina ya viongozi wa serikali kuanzia ngazi ya mtaa mpaka taifa."
7c9c60384f852b1018b03d72d522bbd5f47c30eb," Hayo yalisemwa mjini hapa na Mwenyekiti wa Halmashauri ya Mji wa Kibaha, Adhu Mkomambo alipozungumza na mwandishi wa habari hizi na kusema kuwa taratibu za mwisho zinakamilika kuanza ujenzi huo.Mkomambo alisema kuwa ujenzi huo wa soko na stendi vitakuwa mkombozi kwa wananchi wa Kibaha na mkoa mzima wa Pwani kutokana na kukosa vitu hivyo kwa muda mrefu.“Pale kuna soko na stendi lakini havina hadhi ya Mji, hivyo kupitia Benki ya Uwekezaji (TIB) tutajenga vitu hivi kwa lengo la kuboresha mji na kuleta maendeleo kwa wananchi wa Wilaya ya Kibaha,” alisema Mkomambo.Aidha, alisema kuwa vitu hivyo ni moja ya vyanzo vya mapato ya halmashauri hivyo ujenzi wake utazingatia ubora na viwango ili kuwa na hadhi kwani soko lililopo halina ubora kulingana na mji wa Kibaha.“Mbali ya miradi hiyo ambayo itaanza kwa pamoja pia halmashauri itaendelea na miradi yake ya ujenzi wa barabara na uboreshaji wa sekta mbalimbali za jamii ili huduma ziweze kuwa bora,” alisema Mkomambo."
7ca1b27aba0d373e72143b6d4829b1766cab05a4," Mafanikio hayo yamechangiwa na ongezeko la makusanyo ya riba kwa asilimia 14.22 kutokana na mikopo ambayo ilikuwa kwa asilimia 10.31 hivyo kuongeza kwa kiasi kikubwa faida itokanayo na riba.Katika kipindi cha mwaka 2013, mikopo iliyotolewa kwa wateja iliongezeka na kufikia Sh trilioni 1.99 ikilinganishwa na Sh trilioni 1.80 mwaka uliotangulia.Akitangaza mafanikio ya Benki ya CRDB katika kipindi cha mwaka jana, Mkurugenzi Mkuu wa benki hiyo, Dk Charles Kimei alisema mwaka jana ulikuwa wa mafanikio makubwa na kufanya benki hiyo kuendelea kuongoza nchini kwa kuwa na rasilimali nyingi.Katika mkutano huo uliohudhuriwa na wawekezaji katika benki hiyo kutoka Uingereza, Afrika Kusini, Marekani, Kenya pamoja na wawekezaji wazawa.Akizungumza, Dk Kimei alisema rasilimali za benki ya CRDB zimeongezeka kwa asilimia 17 na kufikia Sh trilioni 3.6 katika kipindi cha mwaka jana ilinganishwa na Sh trilioni 3.07 mwaka uliotangulia.“Pamoja na ufanisi kuongezeka na kuchangia kwa kiasi kikubwa katika mafanikio ya CRDB, lakini pia mazingira mazuri ya uchumi yaliyopo hapa nchini yamekuwa na nafasi ya pekee katika ustawi wa benki hi,” alisema Dk Kimei.Alisema katika kipindi cha mwaka jana, benki iliwekeza kwa kiwango kikubwa katika kupanua mtandao wake kwa kuanzisha matawi mapya sita, vituo vinne vya huduma na mashine 66 za kutolea pesa.Pia benki ilizindua Fahari Huduma ambayo imeweza kuwavuta karibu wateja na kupunguza gharama za kutoa Huduma kwa watu wasiofikiwa na Huduma za kibenki.Akifungua mkutano huo, Naibu Waziri wa Fedha, Adam Malima alisema benki ya CRDB imeendelea kupata mafanikio makubwa katika utoaji huduma za kibenki kutokana na uongozi thabiti, lakini kwa kiasi kikubwa uchumi wa nchi ulioimarika katika kipindi hiki.“Uchumi imara umekuwa chachu ya mafanikio ya Benki ya CRDB na kwa kuwakutanisha wawekezaji wa benki hii kutoka sehemu mbalimbali duniani itatoa ushuhuda mkubwa na kuendelea kuvutia uwekezaji zaidi katika sekta ya kibenki,” alisema."
7cf05f7bef40f282ee3505f13f7c8c9400c065e4," Alisema, Serikali imedhamiria kuwa na uchumi wa viwanda ambavyo vitaendeshwa kwa rasilimali za nchini.Alisisitiza gesi ndio injini ya kunyanyua uchumi huo kwani ndio itakayotumika kuzalisha umeme ambao utatumika katika viwanda hivyo.“Hivyo nataka miradi yenu ya kuchimba gesi iende kwa kasi, tunataka gesi hiyo izalishe umeme mwingi, itumike kuzalishia mbolea, itumike nyumbani na pia tunataka kuiuza nje ya nchi,” alisema Profesa Muhongo.Aliwaambia wawekezaji hao kuwa malengo ya Serikali ni kuwa nchi yenye kipato cha kati ifikapo mwaka 2025 na njia ya kufikia huko ni kuongeza uzalishaji wa umeme.Alisema ili kufikia lengo hilo ni lazima uzalishaji wa umeme uwe umeongezeka kutoka megawati 1,500 za sasa hivi hadi kufikia megawati 10,000.“Tukifikia huo ukuaji wa uchumi utatoka hapa tulipo wa asilimia saba ambayo wataalamu wamekiri kuwa kiwango hicho hakiwezi kupunguza umaskini wa Mtanzania, tunataka ukuaji wa uchumi ufikie walau asilimia 10, hapo ndipo umaskini kwa watu wetu utaanza kupungua,” alisema.Alisema viwanda vya mbolea vitajengwa viwili Kilwa na Lindi. Kuhusu kuuza nje ya nchi gesi asilia, alisema watajenga kiwanda cha kusindika gesi maeneo ya Lindi ambayo itakuwa inauzwa nje na nchi inapata fedha za kigeni."
7df19dbbe38fc64abb38dbf77823f33eff95a0ff," YANGA ya Tanzania Bara, Gor Mahia ya Kenya na KCCA ya Uganda ndizo klabu kutoka Jumuiya ya Afrika Mashariki zilizotinga kucheza raundi ya kwanza ya michuano ya Ligi ya Mabingwa Afrika baada ya kupata ushindi wa jumla katika mechi zao.Mbali na Yanga, Simba ilikuwa timu nyingine ya Tanzania katika michuano hiyo ya Ligi ya Mabingwa wa Afrika, lakini imejikuta ikitupwa nje kwa faida ya bao la ugenini baada ya kutoka sare ya bila kufungana na baadae 1-1 dhidi ya UD do Songo ya Msumbiji.Yanga wameungana na mabingwa wa Kenya kuibeba Afrika Mashariki baada ya kuibuka na ushindi wa bao 1-0 dhidi ya Township Rollers ya Bostwana katika mchezo wa marudiano wa awali wa Ligi ya Mabingwa wa Afrika.Timu hizo zilitoka sare ya 1-1 kwenye Uwanja wa Taifa jijini Dar es Salaam. Yanga iliivuka baada ya kupata ushindi wa jumla wa mabao 2-1 na sasa itacheza dhidi ya Zesco ya Zambia katika mchezo wa raundi ya kwanza ya michuano hiyo na kama itatolewa, basi itaangukia katika michuano ya Kombe la Shirikisho Afrika.Kwa upande wa Gor Mahia, wenyewe wametinga raundi ya kwanza ya michuano hiyo baada ya kupata ushindi wa jumla ya mabao 5-1 dhidi ya Aigle Noir ya Burundi. Timu hizo zilitoka sare katika mchezo wa kwanza uliofanyika Bujumbura, Burundi wiki mbili zilizopita.Gor Mahia sasa itakutana na USM Alger ya Algeria baada ya timu hiyo ya Algeria kuifungisha virago AS Sonidep FC ya Niger kwa jumla ya mabao 5-2, Wawakilishi wa Uganda katika michuano hiyo, Kampala City Council (KCCA), wenyewe wamevuka baada ya kupata ushindi wa jumla wa mabao 4-3 dhidi ya African Stars ya Namibia huku KCCA wakishinda nyumbani 2-0 baada ya kufunghwa Nambia 3-2.TIMU ZILIZOTOLEWASimba ambayo msimu uliopita iliibeba Afrika Mashariki baada ya kuwa timu pekee iliyofika hatua ya robo fainali katika nchi za Afrika Mashariki, lakini msimu huu imetoka kinyonge baada ya kutolewa na UD do Songo kwa bao la ugenini.Timu hiyo ilitoka sare ya kutofungana katika mchezo uliofanyika Beira, Msumbiji wiki mbili zilizopita kabla ya juzi Jumapili kutoka sare ya 1-1 katika mchezo uliofanyika kwenye Uwanja wa Taifa jijini Dar es Salaam na hivyo kutolewa kwa faida ya bao la ugenini. Timu ya Rwanda ya Rayon Sports imejikuta ikitupwa nje ya michuano ya Ligi ya Mabingwa wa Afrika licha ya kutoka sare ya bila kufungana na baadae 1-1 dhidi ya Al Hilal ya Sudan. Rayon ililazimishwa sare 1-1 nyumbani kabla ya kutoka suluhu ugenini, hivyo imetolewa kwa faida ya bao la ugenini.KOMBE LA SHIRIKISHOKwa upande wa Kombe la Shirikisho Afrika, wawakilishi wa Tanzania, Azam FC wenyewe wamekata tiketi ya kucheza raundi ya kwanza baada ya kupindua meza kibabe kwa ushindi wa mabao 3-1 dhidi ya Fasil Kenema katika mchezo wa marudiano kwenye Uwanja wa Azam Complex jijini Dar es Salaam.Azam FC walifungwa bao 1-0 katika mchezo wa mwanzo uliofanyika nchini Ethiopia kabla ya kupindua meza kibabe, Bandari ya Mombasa, Kenya walisonga mbele kwa faida ya bao la ugenini baada ya kutoka sare ya 1-1 na Al Ahli Shendy ya Sudan huku Proline FC ya Uganda ilisonga mbele baada ya kuifunga Malawi Masters Security Service ya Malawi kwa jumla ya mabao 3-0.Proline ilishinda 3-0 Uganda kabla ya kulazimishwa suluhu katika mchezo uliofanyika Malawi. Wawakilishi wa Burundi katika michuano ya Kombe la Shirikisho Afrika, Rkinzo FC walijikuta wakiangukia pua baada ya kuchapwa 5-0 na Triangle United ya Zimbabwe katika mchezo uliofanyika ugenini, Katika mchezo wa awali uliopigwa Bujumbula, timu hizo zilitoka suluhu.Triangle sasa itacheza dhidi ya Azam FC ya Tanzania katika mchezo wa raundi ya kwanza ya michuano hiyo ya Kombe la Shirikisho Afrika. Malindi ya Zanzibar mwishoni mwa wiki yenyewe iliweka rekodi kwa timu za kisiwani humo baada ya kuifungisha virago Mogadishu City baada ya kuifunga 2-1. Katika mchezo wa kwanza, timu hizo hazikufungana."
7e2c139357e1aa60a9eb5f8b55704e9b8c99aaf2," MTOTO mmoja ameuawa na mwingine amenusurika kuuawa mkoani Kigoma katika vitendo vya utekaji na mauaji ya watoto wadogo vinavyoendelea nchini, huku Mkuu wa Mkoa Kigoma akitoa onyo kali kwa wale wote wanaojihusisha na vitendo hivyo.Mkuu wa Mkoa Kigoma, Emmanuel Maganga ameyasema hayo katika ibada ya maziko ya Sophia Salum ambaye ni mke wa Mwakilishi wa Azam TV Mkoa Kigoma, Jacob Ruvilo kwenye kijiji cha Kagongo Kigoma Vijijini juzi.Amesema kuwa tayari vyombo vya ulinzi na usalama mkoani Kigoma vimeshachukua hatua kukabiliana na vitendo hivyo.Maganga amesema katika tukio la kwanza, watekaji walimteka mtoto mmoja na kudai wapewe kiasi cha fedha ambacho Mkuu huyo wa Mkoa hakukitaja, ambapo hata hivyo baadaye walimuachia huru mtoto huyo bila kuleta madhara yoyote.Katika tukio lingine, Mkuu huyo wa Mkoa alisema kuwa mtoto mmoja alitoweka kwao ambapo juhudi za kumtafuta zilifanyika bila mafanikio na kuwepo kwa fununu za mtoto huyo kuuawa na ndipo juhudi za kumtafuta zilipoongezwa na kufanikiwa kuwatia mbaroni watu waliotuhumiwa kumteka mtoto huyo.Mkuu wa Mkoa alisema baada ya mahojiano watekaji walikiri kuhusu tukio hilo na kuonesha kaburi ambalo walimzika mtoto aliyeuawa na kwamba watu hao wanashikiliwa kwa hatua zaidi za kisheria.Pamoja na hilo Mkuu wa Mkoa Kigoma ameonya tabia ya kuwahifadhi kwenye makazi yao raia wa kigeni ambao hawana nyaraka zozote za utambulisho za kuwawezesha kuishi na kufanya kazi nchini, huku sehemu kubwa ya wageni hao wakitumika kwa shughuli za kilimo na uvuvi.Amesema kuwahifadhi wageni kwa njia haramu ndio mwanzo wa vitendo vya uhalifu wa kutumia silaha, mauaji ya watoto na vikongwe ambayo yameonekana kuanza kushika kasi mkoani Kigoma.Akizungumza katika ibada ya maziko, Mchungaji Michael Alfred wa Kanisa la FPCT alilaani vitendo vya mauaji vinavyotokea mkoani humo na kuwataka watu wote kumrudia Mungu kwa kuishi kwa kufanya matendo mema.Mchungaji Alfred amesema vitendo vya mauaji, ujambazi, wizi, ushirikina na vitendo vingine vinavyofanana na hivyo vinaonesha watu hao kutofuata misingi ya dini zao na uchamungu badala yake kufuata matendo ya shetani.Baadhi ya wananchi waliozungumza na gazeti wameeleza kusikitishwa na kuibuka kwa vitendo vya utekaji na mauaji kwa watoto ambapo Mzee Anthony Kayumba mkazi wa kijiji cha Kagongo ametaka wananchi wa mkoa Kigoma kuungana pamoja kwenye kampeni ya kupinga mauaji hayo."
7e628d0421fcb4bb226d1e96075626288b65c711," MENEJA wa Yanga, Nadir Haroub ‘Canavaro’ ameomba mashabiki na wanachama kuwa karibu na timu yao kwa kuwa kikosi cha msimu wa mwaka 2018/2019 si cha kubezwa kama wengi wanavyofanya.Canavaro aliyasema hayo juzi alipozungumza na waandishi baada ya mechi maalumu ya kumuaga kati ya Yanga na Mawenzi Market ya daraja la kwanza kwenye uwanja wa Jamhuri mjini hapa, ambapo Yanga ilishinda bao 1-0. Beki huyo aliyeichezea Yanga na Taifa Stars kwa mafanikio, amestaafu soka na kupewa umeneja wa uongozi wa timu yake.Alisema, Yanga kwa sasa ipo vizuri na itafanya maajabu makubwa msimu huu wa Ligi Kuu unaotarajiwa kuanza Agosti 22 mwaka huu. Baada ya kucheza kwa dakika 10 katika mechi hiyo, Canavaro alitoka uwanjani na kukabidhiwa tuzo mbili za heshima kwa ajili ya kuitumikia timu hiyo kwa uadilifu mkubwa.“ Ninachokiomba mashabiki wawe karibu na timu yao na waweze kuisaidia ifanye vizuri …watu pembeni wanaidharau, lakini ni timu ipo vizuri na itafanya maajabu makubwa Ligi Kuu, kikubwa waisaidie kwa lolote lile kwa kushirikiana na viongozi wa timu,” alisema.Aidha, katika mechi hiyo maalumu, Canavaro alimkabidhi jezi namba 23 mchezaji Abdallah Shaibu ‘Ninja’ na kumtaka kuitendea haki jezi hiyo, kwa kujituma na kucheza kwa bidii kumzidi ili awe tegemeo kwa Yanga na Taifa kwa ujumla. Jezi namba 23 ilikuwa ikivaliwa na Canavaro kwa muda wote aliokuwa Yanga."
7e6b5bac0cd7dc4a049dd244f3ae5d3e92e645b9," Meneja Mawasiliano wa TPA, Janeth Ruzangi alisema hayo kupitia taarifa kwa vyombo vya habari aliyoitoa jana.Alisema, kwa mujibu wa utaratibu wa Mamlaka ya Mapato Tanzania (TRA), kontena zote za waagizaji wa ndani ndizo hutozwa kodi na ni lazima zipelekwe bandari kavu moja kwa moja kutoka bandarini. Kodi na tathmini zote hufanywa baada ya kontena hizo kufika bandari kavu.“Kwa mujibu wa taratibu za forodha, kontena zote zinazokwenda kwenye bandari kavu zinapotoka bandarini huwa hazijalipiwa hata kodi ya custom escort,” Runzagi alisema na kuongeza kwamba kontena za waagizaji wa nchi jirani hazitozwi kodi.“Makontena haya hutozwa tozo za bandari kama ushuru kwa huduma na kazi za bandari wakati wa kuupokea mzigo huo,” alisisitiza Taarifa hiyo imetolewa baada ya baadhi ya vyombo vya habari kudai geti hilo linatumiwa na wakwepa kodi.“Kwa hiyo, si sahihi kusema kuwa geti namba tano ni maalum kwa makontena yanayokwepa kodi. Kwa utaratibu, geti hilo ni maalumu kupitisha makontena yanayokwenda bandari kavu,” alisema."
7eac2bf5cda2744a31d4344ec96acec36f0a2a54," Katika mchezo huo, Simba itamkosa nahodha wake John Bocco ambaye alifunga mabao mawili katika mchezo wa kwanza uliomalizika kwa ushindi wa 4-0, kutokana na majeraha ya kifundo cha mguu wa kushoto aliyoyapata kwenye mechi ya Ligi Kuu dhidi ya Mwadui FC ambapo alishindwa kuendelea na mchezo na kutolewa nje.Akizungumza na gazeti hili Kocha Mkuu wa timu hiyo, Pierre Lechantre, alisema pamoja na kumkosa Bocco, lakini ana matumaini makubwa ya ushindi kutokana na maandalizi waliyofanya pamoja na ari waliyokuwa nayo wachezaji wake.""Maandalizi yamekamilika, tumejipanga kuhakikisha tunacheza kwa nguvu bila kujali kama tunaongoza kwa mabao manne najua mchezo utakuwa mgumu, lakini lazima tusonge mbele kutokana na ubora wa timu yangu,” alisema Lechantre.Mfaransa huyo alisema amesafiri na kikosi cha wachezaji 19 wenye uhakika wa kucheza na wa 20 ni Bocco ambaye ameamua kwenda naye ili kuendelea kuangalia maendeleo yake kama anaweza kuwa fiti siku ya mchezo Jumatano.Kocha huyo ambaye amekabidhiwa kikosi cha Simba siku chache zilizopita ameoneshwa kudhamiria ushindi kutokana na ahadi ambayo ameitoa kwa viongozi na mashabiki wa timu hiyo siku aliposaini mkataba wa kuifundisha timu hiyo.Simba itashuka kwenye dimba la Stade du Ville, ambalo linabeba watazamaji 40,000 na kocha huyo amepanga kuwaanzisha washambuliaji wake wote wawili Emmanuel Okwi na Nicholaus Gyan baada ya Laudit Mavugo kubaki Dar es Salaam kutokana na kuwa majeruhi.Wachezaji waliosafiri na kikosi cha Simba Makipa ni Aishi Salum Manula na Emanuel Elias Mseja. Mabeki Mohamed Hussein, Erasto Edward Nyoni, Shomari Kapombe, Ally Shomary, Yusufu Mlipili, Murshid Juuko na Kwasi Asante.Viungo ni Mzamiru Yassin, Bukaba Paul, Shiza Kichuya, James Kotei, Mwinyi Kazimoto, Said Ndemla, na Jonas Mkude.Washambuliaji ni Emmanuel Okwi, Moses Kitandu, Nicholas Gyan na John Raphael Bocco.Simba inahitaji sare au ushindi ili kusonga mbele raundi ya kwanza ya michuano hiyo, ambapo huenda ikakutana na Al Maasry ya Misri baada ya timu hiyo kupata ushindi wa mabao 4-0, dhidi ya Green Buffalo ya Zambia kwenye mchezo wa kwanza."
7ebce418a37093c4bab86409c3c2e0f428e88175," TANZANIA ni moja ya nchi 30 duniani zenye wagonjwa wengi wa kifua kikuu (TB), ambapo katika kila watanzania 100,000, watu 269 wanaugua ugonjwa huo na takwimu zinaonesha vifo ni watu 75 kwa siku.Hata hivyo, imeelezwa kuwa licha ya jitihada za serikali katika kupambana na ugonjwa huo hatari, kwa kuwa na dawa za kutosha na kuboresha upimaji, changamoto kubwa ni watu kujitokeza kupima, jambo ambalo linasababisha magonjwa mmoja kuendelea kueneza ugonjwa huo kwa kasi.Hayo yalielezwa hivi karibuni na Waziri wa Afya, Maendeleo ya Jamii, Jinsia Wazee na Watoto, Ummy Mwalimu, ambapo aliwasisitiza watu kujitokeza kupima ugonjwa huo. “Katika Tanzania kwa kifua kikuu dawa tunazo na vipimo tunavyo, tatizo kubwa ni kutopima.Kwa mfano katika kila watu 100 wanaokisiwa kuwa na kifua kikuu, ni 40 tu ndio wanaowapima, hili ni tatizo kubwa hapa kwetu, lakini nawapongeza sana Magereza katika kutoa ushirikiano,” alisema Waziri Ummy.Ummy alimshukuru Kamishna Jenerali wa Magereza kwa ushirikiano anaoutoa katika wizara yake, kwani Magereza wamekuwa ni wadau wazuri katika mapambano ya ugonjwa huo.Alisema isipofanyika mikakati madhubuti ya kutibu kifua kikuu, ugonjwa huo utaendelea kusambaa kwa kasi. Alisema mtu mmoja mwenye ugonjwa huo, ana uwezo wa kuambukiza watu wengi, ndio maana inashauriwa watu kukaa katika sehemu zenye hewa ya kutosha. Kifua kikuu ni moja ya magonjwa matatu ambayo huathiri zaidi nchi masikini, mengine ni malaria na ukimwi.Ugonjwa wa kifua kikuu huathiri asilimia 98 ya watu katika nchi zinazoendelea wakati ukimwi asilimia 95 na malaria asilimia 90. Kifua kikuu huambukizwa kwa njia ya hewa na huweza kuathiri mapafu, mishipa ya fahamu, mifupa, mfumo wa mzunguko wa damu, ngozi na viunganishi vya mifupa."
7ed93ef2f8f44850ba66eca3f0e7cb75f0057af6,"['Manchester United imeafikiana na Leicester makubaliano ya thamani ya £80m kumsajili Harry Maguire na kumfanya kuwa mlinzi mwenye thamani kubwa katika historia. ', 'United italipa  £60m kumsajili mchezaji huyo mwenye miaka 26 - atakayefanyiwa ukaguzi wa kiafya leo Jumatatu  - na  £20m za ziada katika siku zijazo. (Sun)', 'Leicester inatarajiwa kuijaza nafasi ya Maguire kwa kumsajili mchezaji wa Brighton Lewis Dunk, baada ya kuafikiana kwa mkataba wa thamani ya £45m kwa mchezaji huyo wa miaka 27. (Sun)', 'Celtic imekataa ombi la Arsenal la hivi karibuni  linalokisiwa kuwa na thamani ya  £25m - ili kumsajili beki wa kushoto mwenye miaka 22 Kieran Tierney. (Sky Sports)', 'Manchester City inaamini Leroy Sane ataisusia Bayern Munich iwapo itawasilisha ombi la kumsajili winger huyo wa Ujerumani mwenye miaka 23. (Daily Mirror)', 'Tottenham na Arsenal zimejiunga na Manchester City katika kumfukuzia beki kamili wa Brazil Dani Alves mwenye umri wa miaka 36, ambaye ni ajenti huru tangu alipoondoka Paris St-Germain. (Mundo Deportivo kupitia Daily Mail)', 'Atletico Madrid haina ushahidi wa kuthibitisha tuhuma kwamba Barcelona ilikuwa na makubaliano tayari na mchezaji wa kiungo cha mbele wa Ufaransa Antoine Griezmann, mwenye umri wa miaka 28, mapema mwezi Machi, kwa mujibu wa rais wa Barca Josep Maria Bartomeu. (Goal)', 'Mchezaji  anayelengwa na Arsenal, Everton mwenye umri wa miaka 23 anayeichezea Gremio, anasema amepewa pendekezo lakini amekataa kufichua jina la klabu iliyomfuata. (Mirror)', 'Meneja wa Liverpool Jurgen Klopp anasema klabu hiyo itaendelea kuweka wazi matumaini yake kuhusu kumsajili beki wa kushoto kuichukua nafasi ya mchezaji wa kimataifa wa Uskotchi Andrew Robertson, mwenye umri wa miaka 25, wakati wa dirisha la uhamisho msimu wa joto. (ESPN)', ""Aliyekuwa winga wa Newcastle Chris Waddle anaamini kuidhibiti Magpies itakuwa changamoto kubwa katika miaka 21 ya usimamizi wa Steve Bruce iwapo ataondoka Sheffield Jumatano kuelekea St James' Park. (Newcastle Chronicle)"", 'Mchezaji wa kiungo cha kati wa Liverpool Herbie Kane, anatarajiwa kukamilisha uhamisho wa mkopo kwenda katika klabu ya ubingwa wiki hii. Brentford, Charlton na Hull zote zinataka kumsajili mchezaji huyo wa miaka 20 aliyeichezea Doncaster msimu ulioipita. (Goal)', 'Kiungo wa Barcelona  Philippe Coutinho, 27, atakataa ofa ya kujiunga na Manchester United, akiwa na malengo ya kuelekea klabu Paris St-Germain, japo anaweza pia kukubali kurejea Liverpool.(Express)', 'Barcelona wamemuhakikishia wakala wa Coutinho kuwa hawana mpango wa kumuuza mchezaji huyo, japo anadai kuwa mteja wake anawekwa sokoni na wawakilishi walio karibu kabisa na klabu hiyo. (Sky Sports)', ""Liverpool pia wamejiunga kwenye mbio za kinyang'anyiro cha kutaka kumsajili mshambuliaji wa CSKA Moscow Fedor Chalov mwenye thamani ya pauni milioni 20. Arsenal, Manchester City, Tottenham, Chelsea na Manchester United pia wanamnyemelea mchezaji huyo mwenye miaka 21. (Mirror)"", 'Mchezaji ghali zaidi duniani wa Paris St-Germain, Neymar, amekoleza uvumi kuwa anarudi Barcelona baada ya kuachia video anayoonekana amevaa jezi ya Barca, pamoja na mistari ya biblia yenye mafumbo. (Goal.com)', 'Bayern Munich hawatakata tamaa ya kumsajili mshambuliaji kinda wa Chelsea Callum Hudson-Odoi, 18, huku wakitarajiwa kutangaza dau la pauni milioni 45 wiki hii. (Mail)', 'Manchester United hawatamuuza kiungo Mfaransa Paul Pogba kwenda Real Madrid iwapo miamba hiyo ya Uhispania watawasilisha ofa yao baada ya dirisha la usajili kufungwa kwa upande wa England, Agosti 8.  (Mirror)', 'Beki wa Leicester na England Harry Maguire, 26 - ambaye anahusishwa na uhamisho kwenda Man United kwa dau la £75m - ameambia klabu yake kuwa anataka kuondoka. (Mail)', 'Maguire ameishutumu  Leicester kwa kumkadiria kwa dau ghali ili asinunulike. Tayari klabu hiyo imeshazikataa ofa za pauni milioni 70 kutoka kwa United na City. (Sun)', 'Kiungo mchezeshaji wa Tottenham  na timu ya taifa ya Denmark Christian Eriksen, 27, yawezekana akaendelea kusalia kwenye klabu hiyo ya jijini London baada ya kuwa na uhaba wa klabu ambazo zimeonesha nia ya kumsajili. (Guardian)', 'Liverpool hawajafanya mazungumzo yoyote na Real Madrid juu ya mshambuliaji raia wa Senegal Sadio Mane, 27, licha ya mkuu wa chama cha soka cha Senegal  Saer Seck kudai kuwa Madrid wamepeleka ofa ya usajili.  (Liverpool Echo)', 'Kiungo wa Everton na Senegal Idrissa Gueye, 29, amesema anafahamu juu ya tetesi zinazomhusisha na uhamisho kwenda PSG lakini kwa sasa amedai malengo yake yapo AFCON. (Sport Witness)', 'Arsenal wapo Tayari kuminyana na Tottenham na Juventus katika mbi za kumsajili kiungo waklabu ya Roma ya Italia Nicolo Zaniolo, 20. (Calciomercato)', ""Liverpool pia wamejiunga kwenye mbio za kinyang'anyiro cha kutaka kumsajili mshambuliaji wa CSKA Moscow Fedor Chalov mwenye thamani ya pauni milioni 20. Arsenal, Manchester City, Tottenham, Chelsea na Manchester United pia wanamnyemelea mchezaji huyo mwenye miaka 21. (Mirror)""]"
7ef98c43fe16c30a6ccc0740ea9125f15bca547d," Azam FC imepata sare mbili ugenini na kufifisha matumaini yao katika mbio za ubingwa huku Cheche akisema wachezaji wake wengi ni vijana hawajazoea safari bila kupumzika.Katika mchezo wa juzi dhidi ya Lipuli uliochezwa kwenye uwanja wa Samora timu hizo zilitoka suluhu ikiwa ni siku chache ikipata sare ya bao 1-1 dhidi ya Kagera Sugar kwenye uwanja wa Kaitaba.“Tulihitaji matokeo mazuri na Lipuli pia walihitaji pointi, lakini imeshindikana kwa sababu unajua uchovu wa safari unaweza kuwa unachangia kwa sababu vijana wetu hawajazoea,” alisema.Alisema sasa wanaelekeza nguvu zao katika mchezo ujao wa Kombe la Shirikisho la Azam (FA) dhidi ya KMC utakaochezwa Februari 21, mwaka huu.Cheche alisema baada ya mchezo huo watatumia nafasi fupi ya mapumziko kuwaelekeza wachezaji wake na kuwapa mbinu kujipanga na michezo ya ligi inayokuja.Kwa matokeo waliyopata Azam imeshindwa kuipiku Yanga na kuendelea kubaki nafasi ya tatu kwa pointi 35 nyuma ya mabingwa hao watetezi wenye pointi 37 na vinara Simba pointi 42."
7f09297fc1b6574f88998b31c1d81b3e91a18c48," VITA dhidi ya ujangili imeanza kuzaa matunda ikiwemo kuongezeka kwa wanyama na kupungua kwa vitendo vya ujangili ambapo kiwango cha mauaji ya tembo kimepungua kutoka tembo 194 mwaka 2016 hadi kufi kia tembo 23 hadi kufi kia Juni 2018.Kauli hiyo ilitolewa jana na Katibu Mkuu Wizara ya Maliasili na Utalii, Profesa Adolph Mkenda wakati akifungua mkutano wa kuwajengea uwezo maofisa wa Polisi, Waendesha Mashtaka wa Serikali, Taasisi ya Kuzuia na Kupambana na Rushwa (Takukuru), Mamlaka za Hifadhi za Taifa, katika kukabiliana na ujangili.Profesa Mkenda alisema katika kipindi hicho meno 211 na vipande 413 vya meno ya tembo, silaha 355 na risasi zaidi ya 20,000 vilikamatwa. Alisema kulingana na kauli za wadau wa utalii katika Pori la Akiba la Selous idadi ya wanyama imeongezeka. “Selous idadi ya wanyama imeongezeka, kwenye Mbuga ya Ruaha wawekezaji wanasema wamekiri kuongezeka kwa idadi ya wanyama na kutaka jitihada zaidi kuongezeka ili kukabiliana na vitendo vya ujangili,” alisema. Aliwataka kuhakikisha wanapambana na ujangili na uharifu katika Sekta ya Misitu na wanyama.Alisema jitihada za kikosi kazi haziwezi kuzaa matunda bila kuungwa mkono na Jeshi la Polisi. Naye Mkurungezi wa Pams Foundion Elisifa Ngowi alisema wamekuwa wakifadhili mapambano ya ujangili kwa mafanikio makubwa sana na hatua hiyo ya kuunganisha nguvu kwa vyombo vyote itasaidia kufikia mauaji ziro ifikapo mwaka 2024, pia inasaidia kupunguza mlolongo mrefu wa mapambano dhidi ya mauaji ya wanyama.Kwa upande wake, Mkurugenzi Msaidizi Uzuiaji Ujangili na Mwenyekiti wa Kikosi Kazi Taifa cha Kuzuia na Kupambana na Ujangili, Robert Mande alisema mkutano huo umehudhuriwa na washiriki 136."
7f9997156d9570ecaffc25844119687e0163c182," Huo ni mchezo wa kwanza Simba kuruhusu mabao kwenye nyavu zake ikipoteza rekodi iliyoanza nayo katika michezo mitatu iliyopita, iliyoshinda bila kuruhusu bao lolote ikifunga 10. Pia huu ni mchezo wa pili wa ugenini kupata sare baada ya awali kupata 0-0 kwa Azam FC.Kutokana na sare hiyo ya mabao 2-2, Simba inaendelea kuwa ya pili kwa kufikisha pointi 8 na mabao 12 ya kufunga na mabao 2 ya kufungwa. Inaifuatia Mtibwa Sugar inayoongoza ligi hiyo yenye timu 16 kwa pointi tisa. Hata hivyo, msimamo huo huenda ukabadilika kesho wakati timu nyingine zitakazopocheza mechi za ligi.Mabao ya Simba yalifungwa na Shiza Kichuya na James Kotei huku ya Mbao FC yakifungwa na Habibu Kiyombo na Emmanuel Mvuyakure. Simba ilianza kwa kasi mchezo huo ambapo katika dakika ya 16, Kichuya aliwaamsha mashabiki kwa bao la kwanza alilofunga kwa kichwa baada ya kupata pasi ya Erasto Nyoni.Hadi mapumziko, Simba ilikuwa mbele kwa bao hilo ikiongoza kwa mashambulizi na kupata nafasi ambazo haikuzitumia vyema. Kipindi cha pili, dakika ya 46 Mbao waliingia kwa kasi na kusawazisha bao lililofungwa na Habibu Kiyombo kwa shuti la mbali, mita 18.Dakika moja baadaye, ya 47 Simba ilifunga bao la pili kupitia James Kotei kwa shuti kufuatia pasi ya faulo iliyopigwa na Erasto Nyoni. Mbao FC haikukata tamaa badala yake iliendelea kushambuliana kwa zamu na dakika ya 81 Mvuyakure aliisawazishia kwa shuti la umbali wa mita 18 nje ya eneo la penalti la Simba.Bao hilo liliwakera mashabiki wa Simba walioanza kuondoka uwanjani wamekata tamaa. Mshambuliaji wake mahiri, Emmanuel Okwi na kiungo mshambuliaji aliyesajiliwa kwa fedha nyingi kutoka Yanga, Haruna Niyonzima hawakufua dafu huku Niyonzima akielezwa kutogusa mpira muda mrefu kipindi cha kwanza.Kwa kukataa kufungwa, Mbao wameendeleza rekodi ya kuwa wagumu kufungwa na Simba na vigogo wengine wa soka nchini, Yanga. Mwaka jana, Mbao FC ilifungwa na Simba kwa shida zilipokutana mara tatu katika mechi mbili za Ligi Kuu Mwanza na Dar es Salaam na pia katika fainali ya Kombe la Shirikisho Dodoma.Michezo mingine ya ligi inatarajiwa kuchezwa kesho ambapo mabingwa watetezi, Yanga wanatarajiwa kuwakaribisha Ndanda FC kwenye Uwanja wa Uhuru, Dar es Salaam. Mbao FC: Kelvin Igendelezi, Boniface Maganga, Abubakari Ngalema, Yusufu Mgeta, Yusuph Ndikumana, Sadala Lipangile, Ibrahim Njohole/Emmanuel Mvuyakure dk. 63, Hussein Kasanga, Moses Shabani/ Ndaki Robert dk. 58, Said Said/HerbetLukindo dk. 37naHabibuKiyombo, Simba: Aishi Manula, Erasto Nyoni, Mohamed Hussein, Juuko Murshid, Method Mwanjale, James Kotei, Mzamiru Yassin, Nicolaus Gyan/Juma Luizio dk. 75, John Bocco, Emmanuel Okwi na Shiza Kichuya/Haruna Niyonzima dk. 45"
7f9c782a3bb19fc187af4483ee8853f27d7ad88f," KERO ndogo na kubwa ambazo wananchi wanaziibua kwenye mikutano ya Rais John Magufuli, zimemchukiza kiongozi huyo wa nchi kutokana na wasaidizi wake kushindwa kuzitatua.Akioneshwa kukerwa na utitiri wa mabango ya wananchi kwenye kila ziara na mikutano anayofanya mikoani, ukiwamo Mkoa wa Mbeya, Rais Magufuli amewataka wasaidizi wake wakiwamo mawaziri, wakuu wa mikoa, wilaya, wakurugenzi, maofisa tarafa, vijiji na wabunge, kutenga muda wa kusikiliza kero za wananchi na kuzitatua.Akiwa wilayani Rungwe jana katika kuweka jiwe la msingi la ujenzi wa Chuo cha Ualimu cha Mpuguso, wananchi wengi walionekana kubeba mabango huku maofisa usalama wakijaribu kuwazuia wasiyanyooshe, ndipo Rais Magufuli alipowaagiza askari hao wawaache wananchi hao kwa kuwa mabango hayo ni yake yeye.“Waacheni wananchi hawa, mabango haya ni yangu mimi na hii maana yake ni kwamba wana kero ambazo hazijatatuliwa na wananchi wamekosa wa kukimbilia,” alisema Rais Magufuli.Katika mkutano huo, binti mmoja aliyejitambulisha kwa jina la Diana Jacob, alimweleza Rais kuwa alimaliza darasa la saba mwaka 2017, lakini alishindwa kujiunga na kidato cha kwanza kutokana na migogoro ambayo hakuitaja.Hali iliyomchukiza Rais Magufuli na kusema kuwa haiwezekani kero ndogo kama hizo, zimsuribiri Rais wakati viongozi wa chini yake wapo na wangeweza kuzitatua.Aliwataka viongozi hao, kutenga muda kila wakati wa kwenda kusikiliza na kutatua kero za wananchi. Akiwa wilayani Kyela, Rais Magufuli alimwagiza Mkuu wa mkoa, Albert Chalamila, Mkuu wa Wilaya, Mkurugenzi na mbunge, kuhakikisha wanatenga siku tano kwa ajili ya kusikiliza na kutatua kero za wananchi.Kuhusu viongozi kushughulikia kero za wananchi, Rais Magufuli aliiagiza Taasisi ya Kuzuia na Kupambana na Rushwa nchini (Takukuru), kuhakikisha inamfikisha mahakamani haraka mtumishi mmoja wa ushirika mkoani humo kwa ubadhirifu na matumizi mabaya ya madaraka.Rais Magufuli aliipa Takukuru siku 15, kuhakikisha inakamilisha uchunguzi wa suala hilo na kumfikisha mtuhumiwa mahakamani kwa kuwa vielelezo viko wazi. Chuo cha Mpuguso Kwa mujibu wa Rais Magufuli, chuo hicho kilianza tangu mwaka 1926 ikiwa kama shule ya awali chini ya wakoloni na kwenye miaka ya 1970 kilifanywa kuwa chuo cha ualimu na wakati huo kilikuwa kikitoa daraja C la ualimu.Alisema kutokana na historia na ukongwe wa chuo hicho, serikali yake iliamua kukikarabati kwa gharama ya Sh bilioni 9.6 na kina uwezo wa kuchukua wanafunzi zaidi ya 900.Ilielezwa awali kuwa chuo hicho, kina jumla ya madarasa 16, majengo ya nyumba za walimu ghorofa tatu, mabweni mawili, majengo ya mihadhara na ukumbi wa mikutano.Mikopo ya kilimo Akiwa wilayani Kyela, Rais Magufuli aliwataka wananchi wa mkoa huo, kuchangamkia mikopo inayotolewa na Benki ya Maendeleo ya Kilimo (TADB) ili wawekeze kwenye kilimo kwa kuwa riba ya mikopo hiyo ni nafuu.Alisema licha ya Mkoa wa Mbeya kujikita kwenye kilimo kwa kiasi kikubwa, lakini kiasi cha mkopo kilichokopwa mkoani humo kutoka Benki ya Kilimo ni Sh milioni 799.9 tu kati ya Sh bilioni 102, ambazo TADB ilikuwa imetoa kama mikopo kwa wakulima hadi ilipofika Machi mwaka huu.Kwa mujibu wa Rais Magufuli, mikoa iliyoongoza kwa kuchukua mikopo ya kilimo ni Kagera waliokopa Sh bilioni 38.3, Mwanza Sh bilioni 11.2, Lindi na Mtwara kwa pamoja Sh bilioni 33, hivyo alitoa mwito kwa wakulima nchini kuchangamkia mikopo hiyo kwa ajili ya kuwekeza kwenye kilimo.Alisema serikali pia imekopa Sh bilioni 250 (Dola za Marekani milioni 110) kutoka Poland kwa ajili ya utengenezaji wa matrekta wilayani Kibaha na ujenzi wa maghala ya kuhifadhia mazao. Alisema asilimia kati ya 37 na 40 ya mazao yanayozalishwa nchini, huharibika kutokana na tatizo la utunzaji.“Kyela ni wazalishaji wazuri wa zao la kakao na mwanzoni mlikuwa mkiuza kilo moja Sh 800, lakini tulipochachamaa kidogo, imefikia Sh 5,000, tunatakiwa twende mbele zaidi, Waziri wa Kilimo na Viwanda anzisheni kiwanda cha kakao hapa,” alieleza Rais Magufuli.Biashara na Malawi Kwa kuwa Tanzania na Malawi wana uhusiano mzuri, Rais Magufuli aliwataka wananchi wa Kyela na Tanzania, kufanya biashara na wananchi wa Malawi ili kujenga uchumi wao na uchumi wa nchi.Alisema serikali imeshatengeneza meli mbili za mizigo, ambazo zinafanya kazi katika Ziwa Nyasa, meli nyingine ya abiria inaendelea kujengwa, lakini pia ujenzi wa kituo cha forodha cha pamoja kati ya Tanzania na Malawi kitaanza kujengwa hivi karibuni.Aidha, Rais Magufuli alichangia Sh milioni tano kwa ajili ya ujenzi wa msikiti wilayani Kyela kwa kuwa msikiti wa sasa utabomolewa kupisha ujenzi wa barabara. Katika hilo, Rais Magufuli pia aliendesha harambee na Sh milioni 20.2 zilipatikana kwa ajili ya ujenzi wa msikiti huo."
7fa086a2728956870a846a86da4e02671eb25a7d," Msuva amejikuta kwa mara ya kwanza akiangukia kwenye hatua ya makundi ya michuano hiyo, baada ya timu yake Difaa Hassan El Jadida kupangwa kwenye Kundi B ikiwa pamoja na TP Mazembe, Mouloudia Club D’alger na ES Setifienne.Kutokana na uzoefu wa mkali huyo anayekipiga ligi ya Ubelgiji alisema kundi hilo ni gumu sana, lakini kwa kuwa tayari Msuva amecheza michezo kadhaa na kuwafahamu vizuri waarabu haitampa shida.“Nimeangalia makundi yote lakini inaonekana kundi lao ndio lenye uzito, lakini kwa sasa Msuva ana uzoefu wa pande zote mbili kwa sababu anacheza katika nchi ya kiarabu kwa hiyo amezoea hali ya soka la kiarabu,"" alisema Samatta.Mshambuliaji huyo wa zamani wa Simba alisema TP Mazembe haitakuwa na utofauti mkubwa sana na As Vita ya Kongo ambayo waliiondoa kwenye hatua ya awali kwa sababu mpira wa nchi moja una tabia ya kufanana.Alisema hakutakuwa na utofauti kubwa tamaduni zao zitakuwa zinafanana kwa kiasi fulani, muda watakaokuwa wanacheza nadhani utakuwa ni sawa na ule ambao wanacheza wakiwa Morocco kwa hiyo hali ya hewa haitokuwa tofauti sana."
7fa49d935dcbc001b9a575a44b671de14baa5812," NAHODHA John Mikel Obi amesema fainali za mwaka huu ni za mwisho kwake akiamini kuwafanya Wanigeria kumkumbuka na kuamini uwepo wake kwenye kikosi ni moja ya kufanya kikosi hicho kuwa na mafanikio.“Ni safari ya kufurahisha kwangu kwenye timu ya taifa,” Mikel mwenye umri wa miaka 32 aliiambia BBC Sport. “Hakuna shaka kuwa kushinda taji Afrika Kusini ni jambo kubwa sana na ndio ninalotaka kuwasaidia kuwasaidia vijana wadogo kwenye timu kufikia ndoto zao,” alisema. “Miaka 13 nadhani inatosha, nimeshinda mataji, nimekuwa na wakati mzuri, nadhani ni wakati kwa vijana wote kuendelea.”“Nipo hapa Misri kuwasapoti vijana, na kuhakikisha wanakuwa kwenye mstari sahihi.” “Nadhani uwepo wangu mara zote ni muhimu kwao, ninaamini naweza kumaliza na taji.” Mikel amecheza mechi 89 kwa Nigeria, akicheza kwenye kombe la dunia mara mbili na kuisaidia Super Eagles kushinda taji la Afrika mwaka 2013. Pia aliisaidia Nigeria kumaliza ya tatu kwenye michuano ya Afcon mwaka 2006 na 2010.Amecheza mara mbili kwenye michuano inayoendelea sasa Misri lakini alikosa mechi ya hatua ya 16 kutokana na kuwa majeruhi ambapo Nigeria ilikata tiketi ya kucheza robo fainali na Afrika Kusini kwa ushindi wa mabao 3-2 dhidi ya Cameroon. Sasa Mikel anawania kuwa sehemu ya kikosi cha Nigeria kinachowania taji la nne. “Kama nipo fiti ningependa kucheza robo fainali, lakini alihitaji kufanya haraka,” aliongeza.“Ninaamini kama tunaweza kucheza nusu fainali, nitakuwa tayari na kuisaidia timu kama nitahitajika.” Mchezaji huyo aliyecheza fainali ya kombe la dunia kwa vijana chini ya umri wa miaka 20 mwaka 2005, mchezaji wa zamani wa Chelsea anaamini ana mchango wake katika mafanikio ya taifa hilo la Afrika Magharibi.“Kama tutakuwa tayari kushinda hapa, nitafurahi sana, kisha wanaweza kuendelea kutoka hapa.” Alikuwa pia miongoni mwa wachezaji watatu wa Nigeria waliozidi umri walioshinda medali ya shaba kwenye michezo ya Olimpiki Rio mwaka 2016."
802bb47bbac63060cc2a31ea488a3e88e898fd24," ZAO la nazi zinazozalishwa bado halikidhi mahitaji ya soko la ndani ya nchi kutokana na kuongezeka la matumizi yake ikiwemo ulaji wa madafu. Tanzania ni nchi ya 10 duniani kwa uzalishaji nazi ikiongozwa na Indonesia.Kauli hiyo imetolewa leo bungeni na Naibu Waziri wa Kilimo, Omary Mgumba wakati akijibu swali la Mbunge wa Viti Maalumu (CCM) Zaynab Vullu ambaye amesema zao hilo lina faida nyingi kuanzia mti na matawi.Vullu amehoji ni lini serikali itatafuta soko la kudumu la zao hilo na ina mpango gani wa kuhamasisha kilimo cha zao kama ilivyokuwa zamani.Akijibu swali hilo, Mgumba amesema soko la kudumu la zao hilo lipo nchini kwa sababu kiasi cha nazi kinachozalishwa hakikidhi mahitaji soko la ndani.Alisema pia mafuta ya mwali yanayotokana na nazi yanaendelea kupata umaarufu kutokana na uhitaji wake kuwa mkubwa ndani na nje ya nchi ambapo lita moja inafikia hadi Sh 40,000.""Bidhaa kama fagio, mbao, kamba na thamani za mti wa mnazi na uwezo wa zao hilo kutunza mazingira huongeza thamani ya zao la minazi,"" alisema.Alisema kuimarisha soko la zao hilo nchini msimu wa mwaka 2018/19 wakulima 74 mikoa ya Lindi na Mtwara wamefundishwa kukamua mafuta ya mwali.Alisema kikundi cha wanachama 50 katika wilaya ya Bagamoyo kimepewa mashine yenye uwezo wa kukamua lita 500 za mafuta mwali kwa mwaka.""Aidha, serikali inaendelea kuimarisha masoko ya mazao yote ya kilimo likiwemo zao la nazi kwa kuwaunganisha wakulima na wanunuzi kupitia vyama vya ushirika, masoko ya moja kwa moja na viwanda vidogo vya kuongeza thamani ya zao la nazi,"" alisema.Alisema, serikali inaendelea kutoa elimu kwa wazalishaji wa zao la nazi kupanda mbegu bora zenye ukinzani kwa magonjwa na zenye tija kubwa.Alisema Tanzania ni nchi ya 10 duniani kwa uzalishaji wa nazi ikiongozwa na Indonesia na kwa Afrika ni ya kwanza ambapo huzalisha tani 530,000 za nazi kwa mwaka ikifuatia Ghana inayozalisha wastani wa tani 366,183.Aidha, alisema serikali inaendelea kuhamasisha kilimo cha minazi ambapo imeanzisha shamba la hekta 54 kituo kidogo cha utafiti cha Chambezi wilaya ya Bagamoyo mkoa wa Pwani ili kuzalisha miche bora ya minazi yenye ukinzani kwa ugonjwa wa kunyong'onyea kwa nazi na kuisambaza kwa wakulima kwa gharama nafuu.Mgumba alisema serikali inahamasisha kilimo cha minazi katika maeneo mapya ili kuongeza uzalishaji wa nazi nchini ambapo msimu wa mwaka 2018/19 ilizalisha na kusambaza mbegu 11,000 kwa wakulima Rukwa na Mwanza.""Serikali inafanya mazungumzio na Jumuiya ya Asia (APCC), ambayo hutunza germplasm ya minazi kuwezesha upatikanaji wa mbegu bora za minazi zenye kuongeza tija kwa wakulima,""alisema."
80657bbb29eaf7a9bb0e49ed7e8d6b3f7f5930b2," YANGA leo itakuwa na kibarua kigumu mbele ya Prisons ya Mbeya kwenye uwanja wa Samora Iringa katika mechi ya Ligi Kuu Bara.Yanga inacheza mechi hiyo siku siku mbili baada ya kutoka suluhu na Mbeya City kwenye uwanja wa Sokoine, Mbeya. Awali mechi hiyo na Prisons ilikuwa ichezwe Mbeya, lakini Bodi ya Ligi imeihamishia Samora kutokana na uwanja wa Sokoine kuharibika sehemu ya kuchezea baada ya kufanyika tamasha la Wasafi siku ya Krismasi.Taarifa ya Bodi la Ligi kwa vyombo vya habari jana ilisema kuwa, uwanja wa Sokoine umefungiwa kwa msimu mzima na kuzitaka timu zote zilizokuwa zikiutumia kwenye mechi zake ikiwamo za ligi daraja la kwanza na la pili zitafute uwanja mwingine. Mechi ya leo inatarajiwa kuwa na msisimko wa kipekee kwa sababu kila timu haitataka kupoteza mchezo huo.Yanga inayocheza mechi ya 10, kwa vyovyote itahitaji ushindi ili kurejesha morali ya wachezaji wake na mashabiki hasa kwa vile inaelekea kwenye mechi ya watani, Simba Januari 4. Prisons nayo haitataka kuharibu rekodi yake kwa Yanga, kwani mpaka sasa ndio timu pekee ambayo haijapoteza mechi ya ligi, leo ikicheza mchezo wa 14, hapo ndipo ugumu wa mechi hiyo unapoanzia.Pamoja na rekodi za msimu uliopita kuwabeba Yanga kwa kuibuka na ushindi katika mechi zote mbili, lakini hiyo sio sababu ya kujihakikishia ushindi leo. Prisons wako nafasi ya nne kwenye msimamo wakiwa na pointi 23 na Yanga ni ya tisa ikiwa na pointi 18, lakini ikiwa imecheza michezo pungufu.“Tunashukuru kwa mabadiliko yaliyotokea kwa kuhamishwa mchezo, tutaingia uwanjani tukiwa na jukumu moja tu la kutafuta matokeo kusahihisha makosa tuliyofanya kwenye mchezo uliopita uliotufanya kutoka sare,” alisema kocha wa Yanga, Charles Mkwasa.Alisema kubwa zaidi wachezaji wake wanaendelea vyema na wanasubiri muda ufike kuingia uwanjani na kutafuta matokeo mazuri. Kwa upande wake, Kocha wa Prisons Mohammed ‘Adolf’ Rishard, alisema mabadiliko hayo hayajawaathiri kwa kuwa uwanjani wanacheza sawa, hivyo maandalizi na mbinu walizopanga watazitumia ikiwamo kuwaheshimu wapinzani wao kuhakikisha wanapata ushindi."
8073e0fec4423f60bca714433d608d84f98043a1," WIZARA ya Viwanda na Biashara imepanga mkakati wa kuweka watu mahususi wa kutafuta masoko katika balozi za nchi, zinazonunua kwa wingi mazao ya Tanzania, kwa lengo la kurahisisha na kuharakisha uuzaji wa bidhaa nje ya nchi.Waziri wa wizara hiyo, Innocent Bashungwa amesema hayo Dar es Salaam wakati akizungumza na waandishi wa habari kuhusu kikao cha ndani kati ya mabalozi wanaowakilisha Tanzania nje ya nchi, kilichoandaliwa na wizara yake na ya Mambo ya Nje na Ushirikiano wa Afrika Mashariki.Bashungwa ambaye hakutaja nchi zinazonunua bidhaa za Tanzania kwa wingi, ambazo wanaweza kuanzia mkakati huo, alisema suala hilo ni miongoni mwa ambayo aliliwasilisha kwenye kikao hicho ambacho mjadala uliendelea kabla ya kufikia hitimisho.“Nchi ziko nyingi...kwenye mjadala tutajadiliana na baada ya hapo tutakubaliana kulingana na bajeti. Labda tunaweza kwenda taratibu lakini mkakati ni kuhakikisha nchi nyingi hasa hasa zinazonunua bidhaa nyingi zinakuwa na hawa maofisa wa biashara,” amesema.Alisema mtu huyo kwa kushirikiana Mamlaka ya Maendeleo ya Biashara Tanzania (TanTrade) ambayo iko chini ya wizara yake, ataweza kufanya uratibu mzuri kuhakikisha bidhaa zinazokwenda nje ya nchi zinapokewa na ofisa mwenye utaalamu.""Hiyo ndiyo namna bora ya kutumia diplomasia ya kiuchumi kuhakikisha bidhaa kupitia balozi za nje zinapata masoko""amesema.Alisema moja ya mkakati ni kuhakikisha balozi zinatumika kuhakikisha wakulima wanapata masoko ya uhakika.Akizungumzia kikao cha jana, amesema awali walitaka kutumia njia ya video kujadiliana na mabalozi walioko nje kujadiliana suala zima la ushiriki wao katika azma ya serikali ya kutumia diplomasia ya uchumi kutafuta masoko.“Matarajio yetu kutoka kwa mabalozi ni kufanya kama wanavyofanya mabalozi wa nchi zinazoendelea wanaojenga uhusiano kwa ajili ya kampuni za nchini kwao,” amesema Bashungwa."
809931de28ac84cde391bb4184fe3cbb8a8fb3d2," Akizungumza na gazeti hili katika kambi ya timu ya Taifa, Msuva alisema kukosekana kwa Niyonzima kwenye kikosi hicho ni pigo kwake, kwani walikuwa wakicheza kama pacha. “Wote tunacheza upande wa kushoto lakini pia Niyonzima alikuwa anacheza kulia na mara nyingine tulikuwa tunabadilishana, hivyo kukosekana kwake kunanitia simanzi sana,” alisema Msuva.Kauli ya Msuva imekuja juzi baada ya uongozi wa Yanga kupitia kwa Katibu Mkuu wake, Boniface Mkwassa kutangaza kuachana na Niyonzima baada ya kushindwa kufikiana dau la usajili kwani mkataba wake unatarajiwa kumalizika mwezi ujao.Yanga walimtaka Niyonzima kwa miaka miwili mingine lakini walishindwana baada ya kutaka kulipwa dola za Marekani 60,000 karibu ya sh milioni 120 za Kitanzania na inasemekana amesajiliwa na mahasimu wao Simba.Niyonzima alijiunga na Yanga misimu sita iliyopita akitokea APR ya Rwanda na ameisaidia kupata mataji sita, manne ya Ligi Kuu, moja la Kombe la Kagame na lile la FA."
8099b0a0e3cc5f9932577b989819453fc85d4930," UJENZI wa reli ya kati ya kisasa (SGR) awamu ya kwanza ya kilomita 300 kutoka Dar es Salaam hadi Morogoro umefi kia asilimia 47.87 kwa mujibu wa taarifa ya Machi, mwaka huu. Hayo yalielezwa jana mjini hapa na Naibu Waziri wa Ujenzi, Uchukuzi na Mawasiliano, Atashasta Nditiye wakati akijibu swali la Mbunge wa Msalala, Ezekiel Maige (CCM). Katika swali lake, Maige alisema: “Ilani ya CCM ya mwaka 2015/20 imeielekeza serikali kujenga upya reli hiyo na Rais (John Magufuli) tayari ameshapata fedha za mkopo kutoka serikali ya China kwa ajili ya utekelezaji huo. Hivyo, Maige alitaka kujua hatua iliyofikiwa na Serikali katika mradi huo katika kutekelezaji wa ahadi hiyo ya uchaguzi CCM na Rais Magufuli. Pia alitaka kujua kama serikali iko tayari Isaka ndiyo iwe karakana kuu ya ujenzi na ukarabati. Maige pia alitaka kujua serikali imejipangaje kuwasaidia wananchi waishio jirani na mradi huo wanufaike kiuchumi wakati wa ujenzi huo. Akijibu maswali hayo, Nditiye alisema serikali kupitia Shirika la Reli Tanzania (TRC) inaendelea na ujenzi wa reli hiyo kwa awamu ambapo awamu ya kwanza ni kutoka Dar es Salaam hadi Mwanza urefu wa kilometa 1,219.Alisema ujenzi huo utahusisha reli hiyo kutoka Tabora hadi Kigoma urefu wa kilometa 411, Kaliua- Mpanda hadi Karema kilometa 320, Isaka hadi Rusumo kwa kilometa 393 na Uvinza kuelekea Musongati urefu wa kilometa 150. “ Hivi sasa ujenzi wa awamu ya kwanza utekelezaji wake umefikia asilimia 47.87 na ujenzi wa kipande cha pili kutoka Morogoro hadi Makutupora kilometa 422 umefikia asilimia 7.96 kwa mujibu wa taarifa ya Machi, 2019,”alisema. Nditiye alisema mpango wa serikali ni kuendelea kuifanya Isaka kuwa Bandari Kavu kwa ajili ya kuhudumia shehena itakayobebwa na reli ya sasa (Meter Gauge) na ya kisasa SGR.“ Aidha, kwenye mradi wa ukarabati wa reli iliyopo kupitia mkopo wa Benki ya Dunia, utekelezajo utahusisha na ujenzi wa kituo kikubwa cha kuhudumia shehena,”alisema. Hata hivyo, Waziri Nditiye alisema uamuzi wa kujenga au kutojenga karakana kuu Isaka utafanywa wakati wa kufanya usanifu wa misingi kutoka Makutupora-Mwanza. “Kwa sasa, reli mpya inayojengwa kutoka Dar es Salaam hadi Makutupora itakuwa na karakana kuu eneo la Kwala Ruvu,”alisema. Nditiye alisema serikali inatambua umuhimu wa kuwasaidia wananchi waishio jirani na mradi kwa kupata manufaa na mradi huo unatarajiwa kutoa ajira kwa wazawa, kutumia malighafi za ndani kwa zile zinazopatikana hapa nchini."
80a72a4970ce34d789d3bde3bdcc1897a4d96d74," ALIYEKUWA Katibu wa Chama Cha Demokrasia (Chadema) Kata ya Pera wilayani Bagamoyo mkoani Pwani, Shawali Ndembo na wanachama wengine wanne, wamekihama chama hicho na kujiunga na Chama Cha Mapinduzi (CCM).Ndembo alifikia maamuzi hayo wakati wa maadhimisho ya Miaka 42 ya chama kiwilaya, yaliyofanyika kwenye kata hiyo, ambapo alipokewa na uongozi wa wilaya chini ya Mwenyekiti wa CCM Wilaya ya Bagamoyo, Abdul Sharifu. Ndembo alisema kuwa ameamua kukihama chama hicho na kujiunga na CCM, baada ya kuona sera zake zinatekelezeka na zina nia ya kumkomboa mwananchi.“Nimeamua kujiunga na CCM kwani nimeona wana nia ya dhati ya kuwaletea wananchi maendeleo tofauti na sera za vyama vya upinzani,” alisema Ndembo.Mwenyekiti wa CCM wa Wilaya, Sharifu alisema kuwa kwa sasa upinzani hauna kazi tena, kwani CCM imefanya mambo makubwa ya maendeleo"
80b72ffb6209c77a1b6317a35491a2ded6b52321," WAZIRI wa Maji, Profesa Makame Mbarawa ametishia kumweka ndani kwa siku tano Mhandisi wa Maji, Geofrey Oyao kutoka kampuni ya Orientation Construction Ltd anayetekeleza mradi wa maji kutoka mji wa Isaka na Kagongwa kwa kusuasua kukamilisha mradi huo na kutoa ahadi za uongo kuukamilisha.Ilidaiwa kuwa mradi ulipangwa kutekelezwa kwa kipindi cha miezi 18 kuanzia Julai 2017 hadi Desemba 2018 na kuongezewa tena muda hadi Juni 30,2019 lakini utekelezaji bado.Waziri Mbarawa alitoa kauli hiyo jana alipotembelea eneo la kijiji cha Kinaga kwenye utandazaji wa mabomba na kumueleza mhandisi huyo kuwa anampa mwezi mmoja ili ahakikishe amekamilisha kwa kuandikishana kwenye ofisi ya mkuu wa wilaya kwa kujifunga mwenyewe.Alisema alitaka kumuweka ndani mhandisi kwa muda wa siku tano ili aweze kujifunza namna ya uharakishaji maana angetoka huko kazi ingeenda haraka kwani angekuwa amejifunza na kuongeza kuwa mkataba wanasainishwa na fedha nyingi wanachukua mradi hauendi.“Mkandarasi huyu mara kwa mara amekuwa akitoa ahadi za uongo kuhusu ukamilishaji wa mradi na wananchi wa maeneo ya Kagongwa na Isaka wanashida ya maji, nimetaka kumuweka ndani siku tano lakini nimeona nimpe fursa aende kwa Mkuu wa Wilaya wakaandikishane aahidi mwenyewe kwani mimi nataka ikifika mwezi Agosti mwaka huu awe amekamilisha,” alisema waziri Mbarawa.Waziri Mbarawa alisema jumla ya fedha za mradi huo ni kiasi cha Sh bilioni 22 na umekuwa na awamu mbili, awamu ya kwanza inahusu ujenzi wa bomba kuu la usafirishaji maji kwa gharama ya Sh bilion 10 na awamu ya pili inahusu ujenzi wa mfumo wa usambazaji maji katika miji midogo ya Isaka na Kagongwa.Mkurugenzi wa mamlaka ya usambazaji maji kwa miji ya Kahama na Shinyanga (Kashwasa) Joshua Mgeyekwa alisema kuwa mradi huu ulianza baada ya huduma ya maji iliyopo kutotosheleza mahitaji kwa miji ya Kagongwa na Isaka na umekuwa ukifanya kazi ya upanuzi wa mtandao wa maji wa Ziwa Victoria ikiwa mpaka sasa amefanikiwa kulaza urefu wa kilomita 49.54 kati ya kilomita 52.9 anazotakiwa kulaza.Mbunge wa jimbo la Msalala, Ezekiel Maige alisema mradi huo ulitakiwa kuanza mwaka 2017 na ukamilike mwaka 2018."
80be339d9c32080b162f55e76cb3d04c646f1571," Rodriguez alitembelea kiwanda cha kusindika mafuta ya alizeti cha Heshima ya Jiko kilichopo Nzuguni katika Manispaa ya Dodoma. Dk Timoth alisema ongezeko la wasindikaji wa mafuta ya alizeti linatakiwa kwenda sambamba na kuongezeka la kilimo cha zao hilo ili viwanda viwe na malighafi za kutosha.Alisema changamoto kubwa sasa kwa wasindikaji ni ukosefu wa alizeti, hali ambayo inasababisha baadhi ya viwanda kushindwa kufanya kazi mwaka mzima. “Mzalishaji anaposhindwa kupata mbegu za kutosha inakuwa ni vigumu kuendesha kiwanda,” alisema.Mmiliki wa kiwanda hicho, Justine Nyamoga alisema amekuwa akifanya uzalishaji wa mafuta bora ya alizeti na amekuwa akiuza ndani na nje ya Mkoa wa Dodoma. Alisema licha ya kuwa na shamba kubwa la alizeti, lakini nyingine amekuwa akinunua kutoka kwa wakulima.“Changamoto kubwa ni upatikanaji wa mbegu kwani wasindikaji wanaongezeka huku uzalishaji wa alizeti ukiwa si mkubwa,” alisema. Meneja wa kiwanda hicho, Mike Brightone naye alisema changamoto kubwa walio nayo ni upatikanaji wa mbegu hali ambayo imekuwa ikiathiri uzalishaji.Kwa upande wake, Rodriguez alitaka kufanyike juhudi za kutosha ili kuendeleza viwanda kwani licha ya kuzalisha vimekuwa vikitoa ajira. Alisema kilimo cha alizeti kikipewa msisitizo wazalishaji wataongezeka na kutakuwa na malighafi za kutosha.Hata hivyo, alisema mabadiliko ya tabianchi yamekuwa yakipunguza uzalishaji na hivyo akawataka wakulima kufuata ushauri wa wataalamu hali inayoweza kuongeza uzalishaji kwenye mazao husika."
813c5ddd13ccdd76a16ecb6ecbeefa0477e6471c,"[""Mkufunzi wa zamani wa Manchester United na Chelsea Jose Mourinho anaamini kwamba mchezaji wa miaka mingi Sameul Eto'o alifaa kutawazwa kama mchezaji bora ijapokuwa mara moja. "", 'Mchezaji huyo wa zamani wa Barcelona mwenye umri wa miaka 38 alistaafu hivi majuzi kutoka katika soka. ', 'Mchezo wake mzuri katika kipindi cha miaka 22 ulihusisha kushinda kombe la bara Afrka mara mbili na kombe la mabingwa Ulaya mara tatu. ', 'Mourinho kwa mara ya kwanza alifanya kazi na mchezaji huyo akiwa Inter Milan wakati wa msimu wa 2009- 2010 ambapo wawili hao walishinda mataji matatu katika msimu mmoja likiwemo taji la Serie A, Kombe la Itali na kombe la mabingwa Ulaya. ', 'Wawili hao kwa mara nyengine walifanya kazi pamoja  katika klabu ya Chelsea  miaka mitatu baadaye  kwa muda mfupi. ', ""''Ni vigumu kuelewa ni kwa nini Eto'o hakushinda taji la Ballon d'Or kufuatia kipindi chake cha soka'' , alisema Mourinho katika mahojiano na Radio Cameroon. "", ""''Samuel alichezea timu bora  katika ligi bora  duniani. Alifunga magoli mengi mazuri  na alifanikiwa akiwa katika ligi tofauti'', aliongezea. "", 'Alishiriki katika fainali tatu za ligi ya mabingwa Ulaya , akishinda mara mbili na Barcelona  huku akifunga katika fainali zote mbili. ', 'Pia alishinda kombe la mabingwa Ulaya mara moja akiichezea Inter mbali na kushinda mataji mengi ya ligi. ', ""''Alikuwa mshambuliaji bora duniani kwa miaka kadhaa  na nafikiria alihitaji kushinda taji la Ballon d'Or  lakini haya ni mambo ambayo hatuna udhibiti nayo''. "", 'Samuel Etoo alishinda mara nne taji la mchezaji bora wa Afrika huku tuzo bora ya fifa aliyopata ni ile ya kuwa katika nafasi ya tatu 2005. ', 'Mbali na kushinda kombe la mataifa ya Afrika 2000 na 2002  aliibuka kama mfungaji magoli mengi akiwa na magoli 18.', ""Eto'o ni mchezaji wa kipekee"", ""Mchezaji huyo wa zamani wa Everton na Chelsea ni miongoni mwa wachezaji wa Afrika akiwemo Didier Drogba , Michael Essien na John Obi Mike ambao walitia fora chini ya ukufunzi wa Jose Mourinho lakini 'The Special One' anaamini kwamba nahodha huyo wa zamani wa Cameroon alikuwa mchezaji tofauti. "", ""Kipindi cha mchezo wa Samuel Eto'o kilikuwa kizuri sana na kitu muhimu kwa mchezaji ni mchango wake katika timu yake kupata ushindi. "", 'Alikuwa akitumia kila njia timu yake kuweza kupata ushindi. Samuel alikuwa mchezaji aliyekuwa na kipaji lakini alishirikiana sana na wenzake. Alishinda mataji yote muhimu na akapata ufanisi mkubwa katika kipindi chake cha mchezo. ', ""''Akiichezea Inter tulicheza dhidi ya Barcelona  katika nusu fainali ya ligi ya mabingwa , tulikuwa na wachezaji 10 na Eto'o alicheza mechi yote akiwa beki wa kulia. Alijitolea na kucheza katika safu hiyo ili kuhakikisha kuwa tunapata ushindi. Hicho ndio ambacho timu ilihitaji wakati huo''. "", ""''Mjini Milan tulikuwa tumeshinda magoli 3-1, tulipokuwa tukielekea Camp Nou, hatukuhitaji kufunga, tulihitaji kutinga fainali  na alielewa hilo''. "", ""Alifanya kila kilichohitajika kwa timu kufuzu  fainali. Hii ni tabia nzuri katika binadamu na nina hakika Eto'o atafanikiwa baada ya kustaafu''. "", ""Samuel Eto'o alichezea klabu 13  katika mataifa sita  na kufunga jumla ya magoli 56 katika mechi 118 akiichezea Cameroon. "", 'Amesema kwamba anachukua likizo ya soka ili kuwa na familia mbali na kufikiria kuhusu maisha yake ya baadaye.']"
8157913bf8aed60ca8bb93efddb90d2803aa6a6f," Benki ya Maendeleo ya Kilimo Tanzania (TADB) imesema, silaha yao kubwa ni uwezo wa kutoa mikopo ya muda mrefu.Mkurugenzi Mtendaji wa benki hiyo Japhet Justine amesema jijini Dar es Salaam kuwa, wanataka kuonyesha tofauti kati ya Benki ya Maendeleo ya Kilimo na benki ya kibiashara.“Ukienda kwenye benki ya biashara mtaji wa kukuvumilia atakubana miaka minne, zaidi miaka mitano, sisi tunakwenda mpaka miaka kumi, mpaka 12, mpaka 15 kwa hiyo inategemea na aina ya mradi” amesema Justine.Ameyasema hayo Dar es Salaam wakati menejimenti ya TADB ikizungumza na ujumbe wa uongozi wa mkoa wa Pwani akiwemo Mkuu wa Mkoa huo, Mhandisi Evarist Ndikilo na timu ya Kampuni ya Magazeti ya Serikali (TSN).“Sisi uwezo wetu mkubwa ni kwenye kutengeneza miradi ya muda mrefu kwa hiyo kuanzia umwagiliaji lakini pia kutengeneza miundombinu ya utunzaji wa vyakula ambao inaweza ikawa ni maghala au vihenge vya kisasa”amesema.Amesema TADB ina uwezo mkubwa wa kufadhili miradi, na kwamba ,fedha zao wanaziita ni mitaji ya kuvumilia Ametaja miradi ambayo wapo tayari kuigharamia kuwa ni ujenzi wa viwanda vya kubangua korosho mkoani Pwani.“Yule anayetaka kuweka kiwanda sisi tutakuwa tayari kumsikiliza na kuona tunawezaje kutengeneza na kuhakikisha hii tani 22, 168 ibanguliwe ndani”amesema Justine."
818f42973d933924c2459d0a3051233e8b572558," CHUO Kikuu Huria (OUT) kimewataka wananchi kutokata tamaa ya kusoma elimu ya juu wanapofeli masomo ya kidato cha sita kwa kuwa kuna fursa mbalimbali za kupenya na kuwezeshwa kufi kia ndoto zao.Makamu Mkuu wa chuo hicho, Profesa Elifas Bisanda, alisema hayo jana jijini Dar es Salaam wakati akizungumzia kozi ya awali inayotolewa na chuo hicho. Alisema kupitia kozi hiyo, mwanafunzi ataweza kusoma kwa undani zaidi na akifaulu anaweza kuendelea na elimu ya juu. “Ikumbukwe kuwa serikali inatekeleza mkakati wa kufikia uchumi wa kati ambao ni wa viwanda na wasomi wengi ndio wanaohitajika kuendeleza azma hiyo na kuleta maendeleo nchini.” “Tumefungua milango kila mtu aingie katika kozi hii ya awali, watu wajitokeze wasome masomo mbalimbali wakati wakijiandaa kujiunga na vyuo vikuu,” alisema. Kuhusu kozi hiyo, Profesa Bisanda, alisema ilikuwapo tangu mwaka 1995, ambapo awali iliwalenga wanafunzi wasiofika kidato cha sita na baadaye katika miaka ya 2015/16 Tume ya Vyuo Vikuu (TCU) iliifunga jambo lililosababisha OUT kufanya majadiliano ya kurudishwa kwa kozi hiyo kwa ajili ya kumuandaa mwanafunzi kwa ajili ya masomo ya vyuo vikuu. Alisema mwaka 2018/19 serikali iliruhusu kuanzishwa kwa kozi hiyo chuoni hapo ikiwa na masomo 14 na mikondo mitatu ya sayansi, biashara na hata sayansi ya jamii na kwamba kuna masomo mawili ya lazima kwa kila mwanafunzi. “Ni asilimia 30 tu ya walioanza masomo ya kozi hiyo ndio walioweza kumaliza kati ya wanafunzi 27,000 waliodahiliwa na 8,000 ndio waliofaulu katika mwaka 2015/16,” alisema. Profesa Bisanda alisema kwa wanafunzi walioingia mwaka jana katika kozi hiyo, waliofanya mtihani walikuwa 1,409 kati ya wanafunzi 3,000 waliokuwa wamesajiliwa na asilimia 41 ndio walifaulu."
81a21083e49c2c7cb50a59102453bc94da5dc661," WAKUU wa mikoa nchini wametakiwa kutumia fursa ya tamko la serikali la kuzuia matumizi ya mifuko ya plastiki kuhamasisha ujenzi wa viwanda vya mifuko rafiki wa mazingira.Pia, wametakiwa kushiriki kikamilifu katika kutekeleza ajenda ya serikali ya kupiga marufuku matumizi ya mifuko ya plastiki katika maeneo yao.Agizo hilo lilitolewa jana jijini hapa na Waziri wa Nchi, Ofisi ya Rais Tawala za Mikoa na Serikali za Mitaa (Tamisemi), Selemani Jafo.Alisema ni vyema wakuu wa mikoa wakahamasisha ujenzi wa viwanda vya mifuko mbadala ambavyo vitasaidia upatikanaji wa bidhaa hiyo na kutoa ajira katika maeneo yao.“Mifuko ya plastiki haitatumika tena, pia kuna fursa ya ujenzi wa viwanda, jambo hili litupe nafasi ya kuangalia jinsi gani katika kampeni yetu ya ujenzi wa viwanda vidogo tunaweza kuhamasisha ujenzi wa viwanda vya mifuko mbadala vya kati na vikubwa, tutumie fursa hii,” alisema.Aliongeza: “Mnakumbuka katika kampeni yetu ya miezi 12 ya kila mkoa kujenga viwanda vidogo, vya kati na vikubwa vipatavyo 100, lengo letu ilikuwa vijengwe viwanda 2,600 lakini tukajikuta viwanda 4,887 vimejengwa.”Alisema kiwango hicho ni kikubwa hivyo bado fursa ipo ya wakuu hao wa mikoa kutumia katazo la serikali kuhamasisha ujenzi wa viwanda vya mifuko rafiki wa mazingira kwani mlango mmoja ukifungwa fursa maeneo mengi ya viwanda hufunguliwa.Aidha, Jafo aliwataka kuhakikisha wanasimamia ipasavyo katazo la mifuko ya plastiki katika maeneo yao ili kuiwezesha Tanzania kuungana na nchi zilizokataa kutumia bidhaa hiyo.“Juni Mosi, mwaka huu, itakuwa mwanzo wa kutotumia mifuko ya plastiki, wakuu wa mikoa mna dhamana, tukiamua kukomesha hili kwa kuhakikisha mnaunga mkono ajenda ya serikali ya kupiga matumizi ya mifuko ya plastiki ambayo imekuwa na madhara ya kiafya na kimazingira,” alisema."
81eee390bfa2ba4a6783bf742d7c1f5577872727," HUKUMU dhidi ya kesi ya aliyekuwa Rais wa Shirikisho la Mpira wa Miguu Tanzania ((TFF), Jamal Malinzi na wenzake watatu iliyokuwa isomwe, imeshindwa kusomwa kwa sababu hakimu aliyekuwa akisikiliza kesi hiyo, Maira Kasonde amehamishiwa sehemu nyingine.Wakili wa serikali kutoka Takukuru, Pendo Temu mbele ya Hakimu Mkazi Mwandamizi, Kevin Mhina alisema kuwa hakimu aliyekuwa anasikiliza kesi hiyo iliyokuja kwa ajili ya hukumu jana amehamishiwa sehemu nyingine hivyo akaomba muongozo.Hakimu Mhina baada ya kusikiliza maelezo ya wakili Temu alithibitisha kuhamishwa kwa hakimu Kasonde na kuahirisha kesi hiyo.“Ni kweli amepata uhamisho na matayarisho yameishakamilika kumuwezesha kuandika hukumu hivyo nawapangia tarehe nyingine,” alisema Mhina.Kesi hiyo imeahirishwa hadi Novemba 21, mwaka huu kwa ajili ya kusomewa hukumu. Awali kesi hiyo ilikuwa na mashtaka 30 lakini ilipofikia katika uamuzi wa kama washtakiwa wana kesi ya kujibu ama la walipunguziwa mashtaka 10 kati ya 30 yaliyokuwa yakiwakabili baada ya Jamhuri kushindwa kuonesha kama washtakiwa wana kesi katika makosa hayo.Mahakama hiyo iliwakuta wana kesi ya kujibu washtakiwa hao kwa mashtaka 20 yaliyobakia baada ya Jamhuri kuonesha kwamba wana kesi hivyo walijitetea wenyewe bila kuita na mashahidi.Upande wa Jamhuri katika kesi hiyo ulikuwa na mashahidi 15 na vielelezo tisa. Katika hatua hiyo mshtakiwa watano, Miriam Zayumba aliachiwa huru kwa sababu alionekana hana kesi ya kujibu kwa mashtaka yote yaliyokuwa yakimkabili.Washtakiwa wengine waliobakia katika kesi hiyo ni Mhasibu wa TFF, Nsiande Mwanga, Katibu wa shirikisho hilo, Selestine Mwesigwa na Karani wa TFF, Flora Rauya ambao kwa pamoja wanakabiliwa na mashtaka 20 katika kesi ya jinai namba 213 ya mwaka 2017.Washtakiwa wanakabiliwa na mashtaka mbalimbali yakiwamo ya kujipatia fedha kwa njia ya udanganyifu na utakatishaji wa dola za Marekani 173,335."
81f4e7e4447feb07eeace7a9e61165191bc5fbe2," MFANYABIASHARA maarufu nchini, Said Salim Bakhresa ameahidi kushirikiana na Shirika la Taifa la Hifadhi ya Jamii (NSSF), kwa ajili ya kupeana maarifa hasa kwenye maeneo ya uwekezaji wa viwanda vya sukari.Bakhresa alisema hayo jana ofisini kwake Dar es Salaam, alipokutana na uongozi wa NSSF chini ya Mkurugenzi Mkuu wa shirika hilo, William Erio.Alisema yupo tayari muda wowote kukutana na kuzungumza na uongozi wa NSSF kuhusu uwekezaji wa viwanda vya sukari ili kubadilishana uzoefu na kuangalia namna bora ya uzalishaji wenye tija kwa jamii na taifa.Erio kwa kushirikiana na timu yake, walifanya ziara katika shamba la Bagamoyo Sugar lililopo Makurunge Wilaya ya Bagamoyo mkoani Pwani kwa ajili ya kujifunza.Shamba hilo lenye ukubwa wa hekta 10,000 sawa na ekari 25,000, linamilikiwa na Kampuni za S.S Bakhresa, ambalo litajengwa kiwanda cha sukari.Mwaka 2016 Rais John Magufuli alimpa mfanyabiashara huyo shamba hilo kwa ajili ya kujenga kiwanda kikubwa cha sukari ili kupunguza uhaba wa sukari nchini.Bakhresa alimshukuru Erio na timu yake kwa kutembelea shamba hilo kwa ajili ya kujifunza na kupata uzoefu wa uendeshaji na kisha kwenda ofisini kwake na kuzungumza naye.“Nakushukuru wewe na timu yako kwa kuja, maana tumepeana uzoefu wa kutosha na tumepeana maarifa mengi na kuzungumza mengi,” amesema Bakhresa.Aliahidi kuendelea kukutana na uongozi wa shirika hilo kwa ajili ya kuzungumza mambo mbalimbali, ambapo alisisitiza kwamba yupo tayari muda wowote kukutana nao.Erio amemshukuru Bakhresa kwa namna walivyopatiwa maelezo mazuri walipotembelea shamba hilo kwa ajili ya kujifunza.“Tunakushukuru kwa nasaha zako, uzalendo wako na kukubali kutusikiliza na kubadilishana mawazo katika maeneo ambayo yatafanikisha uwekezaji ambao utafanikiwa na kuleta tija kwa Taifa,” alisema Erio.Erio alimshukuru mfanyabiashara huyo kwa uwekezaji wake mkubwa katika viwanda vyake kwenye maeneo 17 tofauti, ambapo NSSF wanapata faida kwani wafanyakazi wa kampuni hizo ni wanachama wa shirika hilo.Alifafanua kwamba lengo la ziara hiyo ni kujifunza uzalishaji wa miwa na namna ya uendeshaji wa kiwanda cha sukari, ambako NSSF kupitia kampuni yake ya Mkulazi Holding kwa kushirikiana na Jeshi la Magereza wameanzisha shamba la miwa katika Gereza la Mbigiri mkoani Morogoro.Erio amesema wamepata fursa ya kutembelea baadhi ya viwanda vya sukari kwa ajili ya kujifunza, lakini tofauti ni kwamba Bagamoyo Sugar wanaanza moja kama wao. Alisema viwanda vingine vilikuta miundombinu ilishajengwa na serikali, lakini baada ya ubinafsishaji walivinunua na kuviimarisha zaidi.“Sasa tulidhani uzoefu wa Bagamoyo Sugar na wa kwetu unafanana hii ni sehemu sahihi ya kujifunza na kuona wenzetu wanafanyaje na sisi tufanyaje, tumejifunza mengi ikiwemo tafiti zao walizaofanya,” amesema Erio."
81f5fc093364e94b8bd6e20ceef313e89e5a307f," SERIKALI imesema hadi kufi kia Desemba 31 mwaka 2018, korosho zilizokuwa zimenunuliwa na ziko kwenye maghala makuu ni tani 197,132.9.Sambamba na hayo, akaunti 131 zimefungiwa na serikali kutokana na kuthibitika kuwa wamiliki wa akaunti hizo, wanafanya biashara ya korosho nje ya mfumo wa stakabadhi ghalani, maarufu kangomba. Hayo yameelezwa jana jijini hapa na Waziri wa Kilimo, Japhet Hasunga wakati akizungumza na waandishi wa habari, ambapo amesema akaunti hizo wamezifungia baada ya kujiridhisha kwa asilimia 100 kuwa wamiliki wake ni watu wanaofanya biashara ya kangomba.“Korosho zote za wakulima zimenunuliwa, na nikisema hivyo namaanisha korosho zilizoko kwenye maghala makuu na hizi hazihusishi zile ambazo bado ziko mikononi mwa wakulima au zilizoko kwenye maghala ya vyama vya ushirika. “Aidha tumekuwa tukifanya uhakiki wa wakulima kabla ya kuwalipa na kama tulivyokuwa tumeainishiwa kuwa serikali itanunua korosho ya mkulima na atalipwa mkulima.“Watu hawa walikuwa wanafanya biashara kinyume na sheria, hawalipi kodi, wanawanyonya wakulima, watu wa kangomba ambao tumewabaini akaunti zao tumezi-freeze, na hawatarudishiwa korosho zao na wala hawatalipwa kwa sababu hawa ni wahujumu wa uchumi.” Hasunga alisema kwa sasa uhakiki unaendelea na kuwa mpaka Desemba 31 mwaka jana, tayari vyama 466 kati ya vyama 504 vilivyopo mikoa ya Mtwara, Lindi na Ruvuma na kati ya vyama 617 vilivyopo nchi nzima.Kuhusu fedha zilizolipwa, Hasunga alisema fedha ambazo serikali imepeleka benki zaidi ya Sh bilioni 242.38 huku fedha zilizoingia moja kwa moja kwenye akaunti za wakulima na Sh bilioni 223.551. Alisema fedha ambazo hazijawafikia wakulima pamoja na kuwa zimepelekwa benki kutokana na matatizo mbalimbali, yakiwemo ya kutoona majina yaliyopelekwa ili walipwe na yale yaliyoko kwenye akaunti ni Sh bilioni 9.8.“ Kuna fedha ambazo pamoja na kupelekwa benki, mfumo wa benki umeshindwa kutuma fedha na Sh bilioni 9.8 kutokana na sababu ikiwa ni majina yanatofautiana na majina ambayo yameletwa kutoka kwenye vyama vya ushirika. Mfano jina lililoletwa na chama cha ushirika linasema alipwe Abdalla Hussein Abadallah lakini jina la mwenye akaunti linaonesha na Abadala Husein Mwinijuma benki haiwezi kumlimpa.“ Hivyo wakulima wametakiwa kufanya marekebisho ya taarifa zao na kuthibitishwa kuwa wao ndio wamiliki wa akaunti hizo watalipwa kabla ya serikali haijafikia maamuzi mengine,” alisema. Aidha, Hasunga alisema pia akaunti 1,604 zimezuiliwa mpaka hapo itakapokamilika uhakiki wa kujiridhisha kama wamiliki wa akaunti hizo sio watu wa kangomba, huku 225 zikipelekwa kwenye uhakiki zaidi.Hasunga alisema mpaka Desemba 31 mwaka jana, wakulima waliokuwa wamelipwa ni 158, 505, huku baadhi ya wakulima ambao huzalisha kilo 1,500 kwa mwaka ambao thamani ya korosho zao ni Sh bilioni 159.69 wamepelekwa kwenye uhakiki wa pili. “ Uhakiki wa awali ulikuwa ni wakulima wanaozalisha chini ya kilo 1,500, lakini hawa wanaozalisha zaidi ya hapo ndio ambao uhakiki wao unakwenda sambamba na kutuonesha shamba ambalo amevuna kiasi hicho cha korosho ili tujiridhie kuwa ni mkulima na sio kangomba.Aidha, serikali inawaalika wenye viwanda vya kubangua korosho ili kusaidia kufanya kazi hiyo na si kwa ajili ya kununua korosho ghafi. Hasunga alisema kwa sasa wameingia mkataba na baadhi ya wamiliki wa viwanda kwa ajili ya kubangua korosho na kuwa kamwe hawauzi korosho ghafi. “Tumeanza kubangua korosho baada ya kuingia mikataba na baadhi ya viwanda, hapa hatuwauzii, Bodi ya Mazao ya Nafaka na Mazao Mchanganyiko ndio itakayofanya kazi ya kutafuta masoko ya korosho iliyobanguliwa.Aliongeza: “Hawa wenye viwanda ndio tunaowakaribisha kwenye meza ya majadiliano ili waje kutusaidia kubangua tu na wakimaliza kazi yao tunawalipa gharama ya kazi hiyo. Hivyo tunaowaita ni wenye viwanda na si wanunuzi wa korosho ghafi. Katika hatua nyingine, Hasunga alielezea mikakati ya wizara iliyopo katika kuhakikisha wanaongeza uzalishaji katika zao la korosho, kwa kuongeza mikoa ya uzalishaji kutoka saba iliyopo hadi mikoa 17."
81fb4fef951ee50c5311c6f270321d2419f27e6f," MANISPAA ya Sumbawanga mkoani Rukwa imekusanya Sh 1,450,726,706.60 ikiwa ni asilimia 66 ya makisio ya Sh 2,212,104,000 katika kipindi cha miezi mitano kutoka Julai hadi Novemba mwaka huu kutoka vyanzo vya ndani.Aidha, imekuwa mshindi wa kwanza kitaifa katika mbio za Mwenge wa Uhuru 2018, na kuzawadiwa Sh milioni tano. Manispaa hiyo katika mwaka wa fedha 2018/19 ilikisia kupokea na kutumia Sh 28,023,286,872 kati ya hizo, Sh 2,212,104,000 ni mapato ya ndani huku ruzuku kutoka Serikali Kuu ni Sh 22,082,325,000. Hayo yamebainishwa katika taarifa ya mwenendo wa mapato na matumizi, Mkurugenzi wa Manispaa ya Sumbawanga, Jacob Mtalitinya katika kikao cha baraza la madiwani kilichokutana hivi karibuni mjini hapa.Mtalitinya alisema hadi kufikia Novemba mwaka huu, manispaa hiyo ilipokea Sh 12,659,059,290, kati ya fedha hizo kiasi cha Sh 11,347,327,240.60 zilitumika ikiwa ni sawa na asilimia 89.6 ya fedha zote zilizopokelewa. Akizungumzia mafanikio yaliyopatikana, alitaja kukamilika kwa ujenzi wa vyumba viwili vya maabara ya masomo ya Sayansi katika shule za sekondari Mhama na Itwelele na kukamilika kwa mradi wa maji katika vijiji vya Chipu - Kasense na Matanga – Kisumba. Mengine ni ujenzi wa miundombinu ya barabara kwa kiwango cha lami na ujenzi wa kituo cha maegesho ya malori kilichopo Utengule.“Pia manispaa hii imefanikiwa kutoa mikopo ya shilingi 70,590,000 kwa vikundi vipatavyo 34 ambapo vikundi 13 vya wanawake vimepewa shilingi 28,245,000, vikundi saba vya vijana vimepewa shilingi 23,270,000, walemavu kikundi kimoja wamepewa shilingi milioni nne na vikundi 13 vya usafi ambavyo kwa pamoja vimepewa mkopo wa shilingi 15,075,000,” alibainisha.Aliongeza kuwa manispaa hiyo imefanikiwa katika kipindi hicho cha miezi mitano kutengeneza magari matano kati ya nane yaliyokuwa hayatembei pamoja na ununuzi wa mashine 20 za kukusanyia mapato ya ndani. Meya wa manispaa hiyo, Justine Maliwasa aliwataka madiwani bila kujali itikadi zao za vyama kusimamia kwa karibu makusanyo ya mapato ya ndani kwa kuwa ni uhai wa manispaa, na kubuni vyanzo vipya vya mapato.Naye Ofisa Tawala za Mikoa na Serikali za Mitaa (Tamisemi) Mkoa, Albinus Mgonya aliyemwakilisha Katibu Tawala wa Mkoa (RAS), aliziasa halmashauri zote mkoani humo kubaini uwezo wa ukusanyaji kutoka kila chanzo pamoja na kuimarisha mfumo wa ukusanyaji wa mapato kwa kuwashirikisha madiwani na watumishi wa umma. Alisisisitiza halmashauri zihakikishe zinaziba mianya ya rushwa na ukwepaji ushuru pamoja na kuwa na mikakati thabiti ya udhibiti wa mapato ya ndani ikiwemo matumizi sahihi ya mashine za kieletroniki."
82402665be55b87f84aca36ef2f01139a704e6af," MKOA wa Tabora unatekeleza mipango mbalimbali kuboresha kilimo ikiwemo kuwezesha upatikanaji wa matrekta ili kuinua pato la wakulima na mkoa kwa ujumla. Mkuu wa Mkoa wa Tabora, Aggrey Mwanri alilieleza gazeti hili kwamba mkoa huo utatumia fursa ya mradi wa Shirika la Maendeleo la Taifa (NDC) wa kukopesha wakulima matrekta na kuhakikisha hakuna chama cha ushirika au mtu binafsi atakayetumia fursa hiyo kufanya udanganyifu au kujinufaisha. “Mkoa unausimamia mradi huu kupitia vyama vya ushirika. Vyama vya ushirika vinavyokusudiwa ni vyenye uchumi unaowezesha kukopeshwa. Vyama hivi visiwe na madeni. Lakini kwa watu binafsi kinachofanyika ni uhamasishaji na kuwa na uhakika nao na ofisi ya Mkuu wa Mkoa inatumika kama muandaaji,” alisema Mwanri. Alisema kila hatua inafuatiliwa kwa karibu kwani majina ya wanaoomba kupatiwa matrekta hayo yanayotolewa kwa njia ya mikopo au malipo ya fedha taslimu yametoka wilayani, kwenye kata na kwa watendaji walioko kwenye vijiji.Bei ya trekta ni kati ya Sh mil 38.2 na Sh mil 61.5. Naye Ofisa Kilimo wa Mkoa waTabora, Modest Kaijage alisema hadi sasa maombi ya mikopo kwa ajili ya matrekta hayo ni 105 na kwamba watu binafsi 43 wameshatanguliza fedha za awali Shilingi milioni mbili kila mmoja na kati ya hao,saba wameshapokea matrekta. Alitaka mafunzo yatolewe kuhusu matumizi ya matrekta hayo. Akizungumzia mradi huo, Meneja wa NDC, Said Tunda, alisema matrekta 72 ni kwa ajili ya watu binafsi na 55 kwa ajili ya vyama vya ushirika vilivyoko chini ya chama kikuu cha ushirika cha mkoa, Igembesambo na kwamba yana teknolojia ya kisasa."
825097219ff0a24995bd0c1990e7aad327633d41," Walitoa ombi hilo mbele ya Waziri Mkuu, Mizengo Pinda katika kikao kilichowashirikisha wafanyabiashara wakubwa 30 na wamiliki wa kampuni 20 za Poland kwenye mkutano uliofanyika katika ofisi za Jumuiya ya Wafanyabiashara wa Poland jijini Warsaw.Walisema kuwepo kwa kituo hicho barani Ulaya, kutawasaidia wao kupata taarifa kuhusu Tanzania kwa urahisi zaidi kuliko ilivyo hivi sasa ambao wanalazimika kwenda London, Uingereza.Akijibu maombi yao, Waziri Mkuu alisema ombi lao ni la msingi na atawasiliana na Waziri wa Mambo ya Nje na Ushirikiano wa Kimataifa, Bernard Membe kuona ni nchi gani kituo hicho kinaweza kuwekwa.Kwa upande wake, Kaimu wa Balozi wa Tanzania nchini Ujerumani, Christopher Mvula ambaye alimwakilisha Balozi Philip Marmo, alisema ili kituo hicho kiweze kuanza kazi, ni lazima pawe na jengo la ofisi za ubalozi, ofisi za kituo cha biashara na watumishi mahsusi. Balozi wa Ujerumani ndiye anayeiwakilisha Tanzania nchini Poland.“Lazima kuwe na watumishi wa kituo lakini vilevile kuwe na Ofisa Biashara, Ofisa Utalii na Ofisa Uhamiaji ili kuharakisha baadhi ya mambo. Siyo kila Ofisa wa Ubalozi anaweza kuendesha kituo cha biashara,” alisema.Alisema zitahitajika pia fedha za kulipia matangazo kwenye vyombo vya habari vya nchi husika pamoja na vipeperushi na taarifa nyingine za kuitangaza nchi kupitia kituo hicho."
82741a528f701adadc471d3025bb9781b5dbac08,".Naibu Waziri wa Habari, Utamaduni, Sanaa na Michezo  Juliana Shonza ametoa wito kwa Wadau mbalimbali kuandaa matamasha ya kufundisha vijana maadili, mila na desturi nzuri. Naibu Waziri Shonza ametoa wito huo wilayani Mbulu mkoani Manyara alipokuwa akifunga Tamasha la Nne la Utamaduni na Michezo la Jamii ya Wairaiq, tamasha lililolenga kupiga vita mila potofu na kuwafundisha vijana wa jamii hiyo maadili, mila na desturi za jamii hiyo ili waweze kuzitunza na kuziendeleza. Amewataka Vijana hao wa jamii ya Wairaiq  kuhakikisha wanazingatia malengo ya tamasha hilo na kufanya kazi kwa bidii ili kujiletea maendeleo.  “Kila jamii katika Taifa letu ikijipanga kufanya tamasha kama hili la utamaduni kwa vijana hakika tutajenga Taifa bora lenye nidhamu, uwajibikaji na wachapakazi, na hii itasadia sana kupunguza wahalifu katika jamii yetu, “amesema Naibu Waziri Shonza. Pia ameupongeza uongozi wa Kanisa Katoliki wilaya ya Mbulu kwa kuandaa tamasha hilo lenye tija kwa vijana ambao ndiyo Taifa la kesho pamoja na Redio Habari Njema inayosimamiwa na kanisa hilo kwa kuelimisha umma kuhusu masuala mbalimbali ya kijamii ikiwemo mila na desturi. Kwa upande  wake Askofu Mkuu Jimbo la Kanisa Katoliki Mbulu, – Anthony Lagweni ambaye ndiye mratibu  wa tamasha hilo, ameiomba Serikali kuanzisha  kituo cha kutunza kumbukumbu za kimila na kuhifadhi zana mbalimbali za jadi zikiwemo zile za muziki.  “Kuwepo kwa kituo kinachoelezea historia,utamaduni,mila na desturi za watu wa jamii ya Kiiraiq katika wilaya hii ya Mbulu kutasaidia kuongeza mapato kupitia Watalii na kutangaza asili ya jamii hii pamoja na umahiri wa watu wake katika mchezo wa riadha,’’amesema Askofu Lagweni."
828eb52539fabb6f2a63b32d3f2ae8a783f0e924," KITENGO cha Polisi cha Kupambana na Kuzuia Dawa za Kulevya (ADU), kimesema watumiaji wa dawa za kulevya, wamebuni mbinu mpya ya kutumia dawa hizo kwa kuweka bangi kwenye keki au kashata, hivyo wawe makini.Aidha, kimesema kimepata taarifa kutoka kwa mwanafunzi juu ya uwepo wa matumizi dawa za vidonge vijulikanavyo kama mbandandu, ambacho hukichanganya na kinywaji cha kusisimua mwili na mtumiaji akinywa hulewa na kuwehuka.Ofisa kutoka kitengo hicho, Ched Ngatunga alisema hayo katika banda la Jeshi la Polisi katika Maonesho ya 43 ya Biashara ya Kimataifa Dar es Salaam (DITF), yanayotarajiwa kumalizika keshokutwa.Alisema kutokana na kuimarishwa kwa uwepo wa matumizi ya dawa za kulevya, ndipo watumiaji wanapobuni njia za kujificha huku wakifikiri kuwa wanaweza kuendelea kutumia bila kubainika.Alitoa mfano wa tukio la binti mmoja aliyemtembelea rafiki yake wa kiume, alipokuwa kwake alihisi njaa na alipokwenda kwenye jokofu, alikuta keki na alipokula alipoteza fahamu na kupelekwa hospitali.“Binti huyo akiwa hospitali alipimwa na kuonekana kuwa amekula chakula chenye shida na alipozinduka aliweza kusema na waliweza kwenda kwa kijana huyo na kuikuta keki ilipopelekwa kwa mkemia mkuu ilionekana kuwa na madhara kiafya,” alisema.Alisema tukio hilo lilitokea kati ya Machi na Aprili mwaka huu, jambo linalodhihirisha kuwa kazi ya udhibiti wa matumizi ya dawa hizo ambazo ni za kulevya zimeimarishwa.Alisema kupitia maonesho hayo, wamepata taarifa za matumizi ya dawa za vidonge vikichanganywa na kinywaji cha kusisimua nguvu na mhusika kuwehuka na kuwa ‘chizi’.“Mwanafunzi huyo ametufikishia taarifa hiyo hapa kwenye banda, akihoji kama mamlaka hii inafahamu uwepo wa vitendo hivyo,”alisema.Aliongeza kuwa uelewa wa madhara ya dawa hizo, bado haujafahamika kwa kiwango kikubwa.Alisema ni muhimu wananchi, kutokubali kupewa chakula au kitu chochote kutoka kwa asiyemfahamu hususani wawepo safarini na kukumbusha kuwa sheria zimebadilika kuanzia mwaka 2015, ambapo atakayekamatwa na bangi kuanzia kilogramu 50, hawezi kupata dhamana.Alisema kwa dawa nyingine za kulevya, mhusika akikamatwa akiwa na zaidi ya gramu 20, adhabu yake ni kifungo cha maisha."
8295a1111aafc032d6aac0577cd2ae74f2d6ef18," WIZARA ya Fedha imepokea msaada wa Sh bilioni 24 kutoka Serikali ya Finland, ikiwa ni maalumu kwa ajili ya utekelezaji wa awamu ya pili ya Programu ya Panda Miti Kibiashara.Akizungumza baada ya kusaini mkataba wa msaada huo Katibu Mkuu wa Wizara ya Fedha, Dotto James alisema fedha hizo zimekuja wakati muafaka ambapo serikali inatekeleza malengo yake ya kuleta maendeleo ya kijamii na kiuchumi.Alisema programu hiyo ya panda miti kibiashara ambayo malengo yake makuu ni kuchochea upandaji miti endelevu na jumuishi kwa ajili ya kuchangia ukuaji wa uchumi na kupunguza umasikini nchini, kwa kiasi kikubwa itaweza kuleta matunda hasa kutokana na mchango huo wa nchi ya Finland. Alisema awamu ya kwanza ya programu hiyo ambayo utekelezaji wake ulifanywa katika kipindi cha kuanzia mwaka 2014 hadi 2018, Serikali ya Finland ilitoa Sh bilioni 49.8, hatua iliyochangia kuleta mapinduzi makubwa katika sekta ya misitu.Alisema chini ya programu hiyo shughuli zitakazofanyika ni pamoja na kuimarisha vikundi vya upandaji wa miti kwa kuviwezesha kupata usajili, kuviwezesha kiuongozi na namna ya kujiendesha na kuwajengea uwezo wadau wa misitu kupitia upandaji miti na usimamizi wa mashamba yao. Alizitaja shughuli zingine kuwa ni pamoja na kuongeza uwezo wa rasilimali za kudhibiti moto katika mashamba ya miti, kusaidia vijiji kuandaa mpango wa matumizi bora ya ardhi na kuongeza ubora wa mazao ya misitu katika mnyororo wa thamani.“Kimsingi utekelezaji wa programu hii ya pili utachangia kufikiwa kwa malengo ya awamu ya pili ya Mpango wa Maendeleo wa Miaka Mitano yaani (FYDP II ) kwa kuongeza kasi ya ukuaji wa uchumi unaonufaisha wananchi wengi ukihusisha kutengeneza ajira mpya hasa kwa wanawake na vijana,” alisema James.Aidha alisema utekelezaji wa awamu ya pili ya mpango huo utasaidia kuongeza mashamba ya misitu itakayoleta faida kiuchumi, kijamii, kimazingira, kifedha katika maeneo ya miradi inayoihusisha mikoa ya Ruvuma, Iringa, Njombe na Morogoro sambamba na kuongeza kipato kwa wamiliki binafsi wa misitu na vikundi vidogo vidogo na kati vya ujasiriamali (SMEs) Kwa upande wake, Kaimu Balozi wa Finland nchini, Kari Leppanen pamoja na kuipongeza Tanzania kwa ufanisi mzuri katika awamu ya kwanza ya utekelezaji wa programu hiyo, alisema Tanzania ni moja ya mataifa yanayofanya vizuri katika usimamizi wa misitu hatua iliyolivutia taifa hilo kushiriki katika kuilinda."
82aa9714c0624a02478fcca3f7e098c1a5a61513," WANACHAMA wa Vyama vya Akiba na Mikopo (SACCOS) wametakiwa kutumia fedha wanazokopa kwa ajili ya miradi ya maendeleo ili kujikwamua kiuchumi.Hoja hiyo ilitolewa na Mwenyekiti wa Chama cha Ushirika wa Akiba na Mikopo cha KKKT Arusha Road Saccos Ltd, Ibrahim Sumbe, alipokuwa akisoma taarifa kwenye mkutano mkuu wa kawaida wa mwaka 2019. Aidha aliwataka wakopaji hao pia kujenga tabia ya kuhakikisha wanarejesha fedha hizo kwa wakati ili kutoa nafasi kwa wanachama wengine kukopa na wao kujiweka katika hali ya kukopesheka tena ili kuendeleza miradi yao.Sumbe alisema kuwa Saccos nyingi zinakumbana na changamoto mbalimbali ikiwemo ya wanachama wake kushindwa kurejesha kwa wakati fedha walizokopa na kugeuka kuwa wasumbufu. Akizungumzia KKKT Saccos Ltd alisema kuwa licha ya Saccos hiyo kufanya vizuri kwa kufuata miongozo ya uendeshaji bado inakabiliwa na changamoto ya ucheleweshaji wa mikopo.“Chama chetu kina wanachama wachache wanaochelewesha marejesho yao ya mikopo, tunawaomba wanachama wote mjitahidi kuwa waaminifu na mrejeshe mikopo yenu kwa wakati, kwani kwa kutorejesha mikopo hiyo mnakiletea chama hasara, na kitashindwa hata kuwalipa nauli za mikutano wanachama ambao wanachelewesha marejesho yao,” alisema Sumbe. Katika taarifa yake Sumbe alisema kuwa, KKKT Saccos Ltd yenye wanachama 569, hesabu zake zimekuwa zikikaguliwa kila mwaka na wakaguzi kutoka Shirika la Ukaguzi na Usimamizi wa Vyama vya Ushirika (COASCO).Kwa upande wake, Mkaguzi wa Shirika la Ukaguzi na Usimamizi wa Vyama vya Ushirika, Mkoa wa Dodoma, Dorah Meta alisema Saccos ya KKKT, inafanya vizuri na imepata hati safi. Meta alisema ushirika huo umekuwa ukifanya kazi zake vizuri kwa kufuata sheria, kanuni na taratibu za uendeshaji wa shughuli za vyama vya ushirika.Pamoja na kuonekana kwa utendaji mzuri wa saccos hiyo, Meta aliwataka wanachama kuhakikisha wanalipa madeni kwa wakati ili kuepukana na usumbufu unaoweza kujitokeza na kusababisha Saccos kufanya vibaya. Kwa upande wake, Witness Msuya ambaye alikuwa mwenyekiti wa muda katika mkutano huo, aliutaka uongozi kuhakikisha unafuatilia madeni huku akiwataka wanachama wote kuwa waaminifu na kuwafuatilia wale waliokopa ukizingatia waliokopa wamedhaminiwa na wanachama wenzao."
82beb10b4596758f4a7f7026962e218ff67d952a," Karume Market ambao ni mabingwa wa Mkoa wa Dar es Salaam walianza kupata bao lililofungwa na Eddy Ngalambe na kudumu hadi kipindi cha kwanza kinamalizika.Kipindi cha pili kilianza kwa kila timu kufanya mabadiliko ambapo Jang’ombe Boys ilianza kuliandama lango la Karume Market huku wakipigiana pasi moja moja na kupata bao kwa mkwaju wa penalti lililofungwa na Mustafa Hassan na kufanya dakika 90 kumalizika kwa sare ya 1-1 na kulazimika kupigiana penalti.Karume Market ilipiga penalti saba na kupata tano na Jang’ombe walipiga sita na kukosa moja na kufanya waibuke mabingwa kwa penalti 6-5.Akizungumza kabla ya kukabidhi kombe Mwenyekiti wa Chama cha Soka Mkoa wa Dar es Salaam (DRFA) Almas Kasongo alisema mashindano ya Muungano ni mwanzo wa kuendeleza mahusiano ya kisoka kwa Zanzibar na Mkoa wa Dar es Salaam.“Mapema mwaka huu tumekubaliana na ZFA kuwa na mashindano ya Muungano na leo hii tumeanza utekelezaji wake na lengo la mashindano ni kuendeleza mahusiano ya kisoka na wenzetu wa Zanzibar ndio maana hapo unawaona viongozi wa ZFA,” alisema Kasongo.Fainali hiyo ilihudhuriwa na viongozi mbalimbali wakiwepo wenyeviti vya vyama vya soka Ubungo, Temeke, Ilala pamoja na wajumbe wa kamati mbalimbali za DRFA na wengine toka Zanzibar."
832cc72e0de7acae91cea6cfda292a0b29a2765a," Mkurugenzi Mtendaji wa Taasisi ya Sekta Binafsi Tanzania (TPSF), Godfrey Simbeye alisema hayo mwishoni mwa wiki jijini Dar es Salaam.Alisema hayo katika warsha ya kujadili ripoti ya Mshauri Mwelekezi kuhusu fursa za kuongeza uwazi na kupambana na rushwa kwenye biashara za mipakani katika mwendelezo wa tafiti zilizofanywa na sekta yao kuimarisha mazingira ya biashara nchini.“Baadhi ya taasisi hapa nchini zina mifumo hii ukiwemo ule wa Tanzania Customs Integrated System (Tancis) na ule wa NTBs SMS and Reporting System lakini hakuna utaratibu unaoiwezesha taasisi zingine kuitumia hasa zile za masuala ya biashara,” alisema Simbeye mwishoni mwa wiki.Alisema mifumo hiyo inawezesha kuweka sheria na taratibu zote za kibiashara watu waione kwa uwazi zaidi na pia husaidia kufanya mawasiliano yanayolenga kuondoa urasimu na mianya ya rushwa kwa kutoa taarifa kwa vyombo husika.Akitoa mfano alisema Chama cha Wafanyabiashara, wenye Viwanda na Kilimo (TCCIA) kimeweka mfumo wa kutoa taarifa kwa njia ya ujumbe mfupi wa maneno kutoa taarifa mbalimbali zikiwemo za vitendo vya rushwa kwa vyombo kama polisi.“Matokeo ya utafiti huu yatasaidia kutekeleza Mpango wa Matokeo Makubwa Sasa (BRN),” alisema.Mkurugenzi wa Sera na Mipango, Wizara ya Mambo ya Ndani ya Nchi, Haji Janabi, alisema mifumo hiyo ina fursa kubwa katika kuleta mabadiliko katika utendaji kazi.“Serikali inatambua mchango wa Sekta Binafsi katika uchumi na utoaji ajira na jitihada zinazofanyika ni kuhakikisha mifumo hii inafanya kazi kwa ajili ya kukuza biashara mipakani,” alisema.Mtoa mada katika warsha hiyo, John Kyaruzi kutoka Kampuni ya Gotham International alisema baadhi ya taasisi zina mifumo hiyo lakini hakuna uratibu wa kuhakikisha inatumiwa na taasisi nyingine.Msimamizi wa utafiti huo, Donath Olomi alisema licha ya baadhi ya taasisi kuwa na mifumo hiyo ambayo ina uwezo mkubwa wa kutumiwa na taasisi nyingine, lakini bado taasisi zingine zinataka kununua mifumo mingine licha ya gharama yake kuwa kubwa.“Mifumo hii kuinunua ni gharama sana, mfumo mmoja unagharimu dola za Kimarekani milioni 50 sawa na Sh bilioni 70 za kitanzania,”alisema na kuongeza kuwa hakuna sababu ya taasisi nyingine kununua kwa vile mifumo iliyopo inaweza kuunganishwa na kutumika kwa shughuli mbalimbali na wengine."
8372eb7514a3de5ef20435e1aabf0808e7f25604," Pia Waziri Mkuu amemtaka Meneja wa soko hilo, Solomon Mushi kuhakikisha wanakuwa na kifaa maalumu cha kupimia ujazo wa mitungi ya gesi sokoni hapo kubaini kama ni sahihi. Alitoa agizo hilo jana alipofanya ziara ya ghafla sokoni hapo kuangalia mfumo wa majiko ya gesi na kuridhishwa nao.Waziri Mkuu ambaye alitumia dakika 44 kutembelea soko hilo, alitoa maagizo hayo baada ya kupokea malalamiko kutoka kwa wafanyabiashara waliosema wamekuwa wakiuziwa gesi kwa bei kubwa ambayo imekuwa ikiongezeka mara kwa mara.Akizungumza kwa niaba ya wafanyabiashara hao, Ally Iddi alisema awali walikuwa wanauziwa mtungi wa gesi wenye ujazo wa kilo 32 kwa sh 70,000 na sasa umeongezeka hadi Sh 98,000 kiasi ambacho ni kikubwa ukilinganisha na uzalishaji wao.“Nimeulizia kwenye baadhi ya maduka na kukuta mtungi wenye ujazo kama huo unauzwa Sh 75,000,” alisema.Kijana mwingine ambaye ni mkaangaji wa samaki, Mwanya Selemeni alisema hivi sasa hali ya soko la feri ni nzuri tofauti na walivyokuwa wakitumia kuni kwa sababu hakuna moshi.Alimuomba Waziri Mkuu kuwezesha wafikiwe gesi ya kutoka Mtwara gharama zipungue.Mfanyabiashara mwingine wa soko hilo, Mariam Samwel alisema alikuwa akiuza kuni na sasa yeye na wenzake wanataka kufanya biashara nyingine. Hata hivyo alisema banda walilokuwa wakitumia halina umeme licha ya kuwa wameomba mara nyingi. “Tunaomba kupatiwa umeme ili tuweke vipepeo tuweze kufanya biashara nyingine,” alisema.Waziri Mkuu pia alitembelea eneo la mnada wa samaki sokoni hapo ambako alielezwa matatizo ya umeme na uzibaji wa mitaro ya maji machafu kwamba kunatishia usalama wa afya zao.“Kuna jipu la umeme hapa, tunachangishwa hela na kumpa mtu ambaye hatumjui lakini hatujawahi kuona risiti, wao wanaweka umeme juu kwa juu na umeme wenyewe wala haukai. Mita tunayo hapa lakini hata namba hatujapewa,” alisema Omari Masoud kwa niaba ya wenzake.Kuhusu tatizo la uzibaji mitaro na kutiririsha majitaka, kiongozi wa mama lishe sokoni hapo, Fatma Ally aliomba watatuliwe tatizo hilo ambalo limedumu kwa zaidi ya miezi miwili.Akijibu kero zao, Waziri Mkuu alimwagiza Mkuu wa Wilaya ya Ilala, Raymond Mushi kusimamia uwekaji kwenye banda pamoja na kuhakikisha mama lishe wa soko hilo upande wa mnadani wanatumia majiko ya gesi badala ya mkaa."
83833f6832ba25805852cd145ae2a0a1c5ba0001," Kwa mujibu wa taarifa iliyotolewa na Mkurugenzi Mtendaji wa Kituo cha Uwekezaji nchini, Juliet Kairuki, uwekezaji huo umezalisha ajira mpya 55,762.Kairuki alisema hayo kwenye kongamano la kibiashara kati ya Tanzania na Kenya lililofanyika mjini Nairobi, nchini Kenya hivi karibuni. Kongamano hilo, lilihusisha Kituo cha Uwekezaji Tanzania, Wizara ya Mambo ya Nje na Biashara ya Kimataifa, Mamlaka ya Uwekezaji Kenya, Chama cha Wenye Viwanda cha Kenya , Chama cha Wafanyabiashara na Viwanda Tanzania na kuhudhuriwa na washiriki karibu 200.Kongamano hilo lilihutubiwa na marais wa Kenya, Uhuru Kenyata na Rais wa Tanzania, Dk Jakaya Kikwete.Kwa uwekezaji huo, Kenya imeshika nafasi ya tano miongoni mwa mataifa 10 yenye uwekezaji mkubwa nchini Tanzania, kupitia TIC. Kairuki pia alizungumzia fursa ya uwekezaji Mradi wa Mkulazi wenye aneo la ekari 63,227 za mraba ambalo liko wazi kwa uwekezaji mkubwa katika kilimo cha kibiashara.Naye Katibu Mkuu, Wizara ya Viwanda na Biashara wa Tanzania Uledi Mussa alisema kuwa maendeleo ya uboreshaji miundombinu ya kibiashara ndani ya nchi za Afrika ya Mashariki yamelenga kupanua fursa za kibiashara.Uledi pia alizungumzia mafanikio mbalimbali yaliyopatikana katika maeneo mbalimbali ya uboreshaji biashara, juu ya nini kimefanyika na Serikali ya Tanzania kuboresha biashara na uwekezaji ikiwa ni pamoja na kuondolewa kwa vikwazo vya ushuru na vile ambavyo sio vya kiushuru barabarani."
8421b52dfc2c73a5c1a5bb5492a9093f019e40f1," LEO Aprili 26, 2019, Muungano wa Tanganyika na Zanzibar unatimiza miaka 55 tangu ufanyike Aprili 26, 1964.Muungano huu unatokana na kuunganishwa kwa nchi mbili zilizokuwa huru yaani Tanganyika na Zanzibar na kuundwa kwa dola mpya Jamhuri ya Muungano wa Tanzania. Kimsingi, huu ni Muungano wa kupigiwa mfano katika Bara la Afrika na duniani kwa jumla kwani zipo nchi nyingi zilizojaribu kuungana, lakini muungano wao haukufika popote.Ni kwa sababu hiyo, watu wengi wanajiuliza nini siri ya mafanikio hata Muungano huu kudumu kwa muda mrefu; kwamba ni kitu gani kinachowafanya Watanzania kuwa na uwezo wa kudumisha Muungano wao. Rais wa Zanzibar na Mwenyekiti wa Baraza la Mapinduzi, Dk Ali Mohamed Shein, anasema Muungano wa Tanganyika na Zanzibar umeundwa kwa kuzingatia misingi yake muhimu inayotekelezwa kikamilifu na pande zote mbili.Dk Shein aliyasema hayo alipokutana na Waziri wa Mambo ya Nje na Ushirikiano wa Afrika ya Mashariki, Profesa Palamagamba Kabudi aliyefika Ikulu kwa ajili ya kupokea ushauri baada ya kuteuliwa kushika nafasi hiyo mpya. Anasema yapo mambo yaliyomo katika orodha ya Muungano ambayo yamekuwa yakitekelezwa na kusimamiwa kikamilifu, ikiwa ni sehemu ya misingi iliyounda Muungano wa Tanganyika na Zanzibar Aprili 26, 1964.Dk Shein anataja moja ya misingi iliyounda Jamhuri ya Muungano kuwa ni diplomasia ya mambo ya nje na ushirikiano wa kimataifa chini ya Wizara ya Mambo ya Nje na Ushirikiano wa Afrika ya Mashariki. Kwamba wizara hiyo imekabidhiwa jukumu kubwa la kuendesha diplomasia ya nje kwa ushirikiano wa pamoja ili kuzitangaza nchi mbili hizo katika nyanja mbalimbali duniani.‘’Wizara ya Mambo ya Nje na Ushirikiano wa Afrika ya Mashariki imekabidhiwa jukumu kubwa la kusimamia Diplomasia ya nje ambayo baada ya Muungano, wizara hiyo imefanywa sehemu ya taasisi ya Muungano,’’ anasema. Alifahamisha kwamba ushirikiano wa pamoja katika kuendesha wizara hiyo unahitajika kwa ajili ya kutekeleza na kusimamia kikamilifu moja ya misingi ya Muungano ambao ni mambo ya nje na ushirikiano wa kimataifa.Anasema baada ya kuasisiwa Muungano wa Tanganyika na Zanzibar na kuzaliwa kwa taifa jipya la Jamhuri ya Muungano wa Tanzania, miongoni mwa mambo yaliyotajwa kuwa ni orodha ya Muungano ni mambo ya nje. Rais Shein anasisitiza kuenziwa kwa Muungano wa Tanganyika na Zanzibar kwa sababu bado wapo watu wasioutakia mema wakiutazama kwa jicho la husda.Anasema wapo watu wanaotaka kuona na kusikia Muungano wa Tanganyika na Zanzibar umevunjika na nchi ya Tanzania imesambaratika, jambo analosisitiza kuwa, kamwe hilo halitatokea kwa kuwa Watanzania wako makini. Kwa mujibu wa Dk Shein, watu wenye husda dhidi ya Muungano wa Tanzania na Zanzibar wanapenda kuona umekufa ili wapate na kuendeleza maslahi yao ya kibinafsi sambamba na kuona umoja na mshikamano wa watu wa pande mbili umesambaratika.‘’Muungano wetu umeundwa kwa misingi imara na madhubuti kiasi cha kuufanya kutotetereka wala kuyumba,” anasema Shein. Dk Shein anasema siri ya mafanikio na kudumu kwa Muungano wa Tanganyika na Zanzibar hadi kufikia miaka 55 sasa, ni pamoja na pande mbili za Muungano na kuendesha na kuamua mambo kwa maafikiano. ‘’Muungano wetu umedumu kwa sababu hauendeshwi kwa jazba wala hasira.... Huu ni Muungano wa hiari unaokwenda na mabadiliko ya wakati na kuzipatia ufumbuzi changamoto zake kwa muda mafaka,” anasema.Kwa ujasiri Rais huyo anasema maadui wa Muungano watafute kazi nyingine ya kufanya kwa kuwa katu Muungano wa Tanganyika na Zanzibar hautavunjika kwa kuwa upo imara na umjengwa katika misingi ya umoja na ndugu wa damu unaotakiwa kulindwa. Kuhusu suala hili, Profesa Kabudi anasema amekuja Zanzibar kubadilisha mawazo na viongozi wakuu wa Serikali ya Mapinduzi ya Zanzibar ili kubadilisha mawazo na kusikiliza changamoto zinazoikabili wizara hiyo ambayo ni sehemu ya mambo yaliyo katika orodha ya Muungano.‘’Nimekuja Zanzibar kuonana na viongozi wakuu akiwemo Rais, Makamu wa Pili wa Rais na mawaziri wengine ili kusikiliza changamoto zilizopo katika wizara hii…” anasema Profesa kabudi. Naye anasema atahakikisha anaimarisha mhimili wa Muungano katika mambo ya nchi za nje ikiwa ni pamoja na kubadilishana uzoefu na watendaji na wafanyakazi wa Ofisi Ndogo ya Mambo ya Nje iliyopo Zanzibar. Kwa mfano anasema, Serikali ya Jamhuri ya Muungano wa Tanzania ipo katika hatua za mwisho za matayarisho ya Sera ya Diaspora itakayopata msaada mkubwa kwa Sera ya Diaspora ya Zanzibar ambayo tayari imekamilika.Kwa mujibu wa waziri huyo, atahakikisha anaendelea kuimarisha uhusiano mzuri wa kijadi uliopo kati ya Serikali ya Oman na Zanzibar likiwamo suala la ujenzi wa nyumba za balozi pamoja na ofisi yake. Anasema: “Katika kuimarisha Muungano wetu tutahakikisha uhusiano wetu na mataifa ya nje marafiki wetu wakubwa yanaimarishwa ikiwemo Oman ambayo imeanza kutekeleza miradi mingi ikiwemo ya majengo ya kale.”Inaelezwa kuwa, juhudi za kuzipatia ufumbuzi kero za Muungano pamoja na changamoto zake zimeanza kufanyiwa kazi ana wabunge wa Jamhuri ya Muungano wa Tanzania wamepongeza juhudi hizo. Naibu Waziri wa Nchi Ofisi ya Makamu wa Pili wa Rais anayeshughulikia Muungano na Mazingira, Mussa Sima, anasema kero mbili za Muungano zimepatiwa ufumbuzi wake ikiwemo suala la mafuta na gesi pamoja na Serikali ya Muungano kufuta deni la ongezeko la thamani (VAT) katika umeme. Anasema hivi sasa Zanzibar ruhsa kufanya utafiti wa nishati na mambo ya gesi kwa maslahi ya wananchi wa Zanzibar.Sima anasema: “Mheshimiwa Spika napenda kuwajulisha wabunge wa Bunge la Jamhuri ya Muungano kwamba changamoto zinazoukabili Muungano zimekuwa zikipatiwa ufumbuzi siku hadi siku kwa njia ya makubaliano bila ya mivutano kwa taasisi husika... Zanzibar sasa ruhusa kufanya utafiti wa mafuta na gesi kazi ambayo imekuwa ikiendelea kufanywa zaidi ya mwaka mmoja sasa.”Mbunge wa Viti Maalumu Wanawake kutoka CCM, Khadija Aboud, anasema Muungano umeleta faraja kubwa kwa pande mbili za Zanzibar pamoja na Serikali ya Jamhuri ya Muungano wa Tanzania katika misingi ya kisheria. ‘’Zanzibar tunaridhishwa na Muungano jinsi unavyoendeshwa kwa sababu kero zote zinazojitokeza kwa kiasi kikubwa zimekuwa zikisikilizwa na kupatiwa ufumbuzi,’’ anasema."
84a12a8fb9ffb82c79899838ffaa32cce933a8f5," RAIS wa Venezuela, Nicolas Maduro, ameishutumu Marekani kwa kuandaa mapinduzi katika taifa hilo la Amerika ya Kusini, hivyo imetangaza kuvunja uhusiano wa kidiplomasia na nchi hiyo.Katika hotuba yake ya jana, Maduro amewaamuru wanadiplomasia wa Marekani kuondoka nchini humo kwa kukataa kutambua matokeo ya uchaguzi yaliyompa ushindi. Maduro alimtaka Rais wa Marekani, Donald Trump, kuacha kuifuatilia Venezuela. Alitoa kauli hiyo wakati akiwahutubia wanadiplomasia wa Venezuela waliorudishwa nchini humo kutoka Marekani na kumweleza Rais Trump “Weka mikono yako mbali na Venezuela.”“Trump, wewe unahusika na vurugu yoyote itakayotokea Venezuela…damu itakayomwagika Venezuela iko mikononi mwako, Rais Donald Trump,” alisema. Maduro ambaye ni rais aliyechaguliwa kidemokrasia mara mbili, amemwita kiongozi wa upinzani, Juan Guaido kama kibaraka wa Marekani pamoja na kuishutumu Marekani kwa jaribio la kuandaa mapinduzi nchini humo.Wakati huohuo, Utawala wa Trump umeiwekea vikwazo kampuni ya mafuta inayomilikiwa na Serikali ya Venezuela, kama sehemu ya kumshinikiza Rais Maduro ajiuzulu na kuachia madaraka kwa kiongozi wa upinzani Guaido anayeungwa mkono na Marekani. Sintofahamu hiyo nchini Venezuela imetokana na viongozi hao wawili, yaani Rais Maduro na kiongozi wa upinzani, Guaido kila mmoja kudai kuwa ni mshindi halali wa urais katika uchaguzi uliofanyika Mei mwaka jana.Tangu Januari 15 mwaka huu, hali ya usalama nchini humo imeendelea kuwa tete hasa pale bunge ambalo kwa sehemu kubwa linadhibitiwa na upinzani kutangaza kuwa Maduro amepora madaraka. Kiongozi wa upinzani, Guaido alijitangazia Januari 23 mwaka huu kuwa rais wa mpito na kuifanya Marekani na nchi zingine kumtambua kama kiongozi wa nchi. Aidha, kiongozi huyo wa upinzani alivieleza vyombo vya habari kuwa alikuwa na mazungumzo na Rais Trump kujadili hali ya kibinadamu nchini Venezuela. “Ndiyo, nimezungumza na Rais Trump pamoja na marais wengine katika ukanda huu. Mazungumzo yetu yalijikita kuhusu watu na hali ya kibinadamu nchini Venezuela,”alieleza Guaido."
84a84af332d8410a649bdd889722d90fddd46bec," KOCHA wa Simba, Pierre Lenchatre ameingia mchecheto kucheza fainali dhidi ya Gor Mahia na kukiri kuihofi a timu hiyo ambayo iliifunga JKU ya Zanzibar kwa mabao 3-0 kwenye mchezo wa robo fainali ya Mashindano ya Super Cup yanayochezwa kwenye Uwanja wa Afraha mjini hapa.Akizungumza juzi baada ya kufuzu nusu fainali kwa kuifunga Kariobang kwa penalti 3-2 baada ya kumaliza dakika 90 bila kufungana, alisema endapo Simba itafuzu fainali, basi mchezo huo utakuwa mgumu kutokana na uimara wa kikosi cha Gor Mahia.“Niliiangalia wakati wakicheza dhidi ya JKU, ni timu nzuri na ninaihofia zaidi kwani ina wachezaji wenye nguvu na wenye kutumia akili na nilimpongeza kwa kuwa na timu nzuri sana,” alisema Lechantre.Lenchatre alisema endapo wataitoa Kakamega Homeboys na kutinga fainali watapaswa kujipanga vizuri kukabiliana na upinzani kutoka kwa timu itakayotinga hatua hiyo.“Gor Mahia watafika fainali kwa namna ilivyo na wachezaji wenye nguvu na kucheza kwa kutumia akili , Simba tumefuzu nusu fainali na lazima tujiandae kwa mchezo huo kwanza ikiwa ni pamoja na kufanya marekesho ya makosa yaliyojitokeza kwenye mchezo huo,” alisema Lechantre.Gor Mahia ambao ni bingwa mtetezi wa mashindano hayo, inafundishwa na Dylan Kerr kocha ambaye aliwahi kuinoa Simba 2016 kwa kipindi cha miezi sita tu."
84c6dadff44ba7c6d6daa7a2e59e0b59d46364a0," BAADA ya uzinduzi rasmi wa simu mpya ya kijanja ya Infinix Zero 6 nchini Tanzania, simu yenye teknolojia ya Artificial Intelligent (AI), watu wengi wamekuwa wakihoji kuhusu ufanyaji kazi wa teknolojia hiyo mpya.Kwa mujibu wa Ofisa Habari wa kampuni ya Infinix, Aisha Karupa wadau wameonesha kuguswa na simu hiyo ya kijanja kwa sababu uwezo wake ni mkubwa tofauti na simu nyingine za mkononi.Karupa alisema ubora wake ni wa hali ya juu hasa upande wa camera mbili za nyuma na mbili mbele ambazo zenye uwezo mkubwa kutoka umbali mrefu.“Pamoja na sifa zingine nzuri za infinix ZERO 6, sifa kuu zaidi ni kamera huku ikiwa imewekewa nguvu nyingi upande wa kamera ambapo, kamera za nyuma ni MP 12+MP 24 zenye kupiga picha bora zenye mng’ao wa hali ya juu na kamera ya mbele ni MP 20,” alisema.Aidha, Karupa alisema katika ubora wa kamera ya Infinix ZERO 6, ndio teknolojia ya AI inapofanya kazi sambamba na kamera.Alisema, teknolojia ya AI inaiwezesha ZERO 6 kupiga picha bora na halisi  wa mazingira husika kama bahari au ua picha zake huwa ni halisi zaidi.Karupa alisema pia kioo cha mbele kimewekewa ulinzi kioo cha Gorilla inchi 6.2 huku uwezo wake wa betri ni 3650mAh pamoja na XCharge kwa ajili ya teknolojia ya kuchaji haraka.Alisema simu hiyo imekuwa ni kama utamaduni kwa Infinix kuzalisha simu zenye muonekano wa kuvutia na safari hii wanawapa asilimia 100% kwani wamehama kabisa kutoka material ya plastic na metal hadi kwenye alminium na Class.Karupa alimalizia kwa kueleza kwamba Infinix imezingatia pia suala la rangi, kwamba imekuja na rangi tatu tofauti ambazo ni Milan Black, Sapphire Cyan na Champagne gold, simu hii inapatikana nchi nzima."
851a6548977da40c3fe95f93c8fa63820618640d," NAIBU Waziri wa Madini, Stanslaus Nyongo amesema wizara hiyo itafanya mazungumzo na mamlaka zinazohusika na masuala ya barabara ili kuweka mazingira bora ya miundombinu hiyo kwa lengo la kuwezesha biashara ya makaa ya mawe na shughuli za uzalishaji makaa hayo kufanyika kwa ufanisi zaidi katika Mgodi wa Makaa ya mawe Ngaka uliopo wilayani Mbinga Mkoa wa Ruvuma.Nyongo alisema mgodi huo wa Ngaka chini ya Kampuni ya Tancoal, ndiyo taswira ya uzalishaji makaa ya mawe nchini hivyo, serikali haina budi kuweka mazingira bora yatakayowezesha kupunguza gharama za uendeshaji jambo ambalo litapunguza gharama kwa walaji wa nje na ndani ikizingatiwa kuwa, ni kampuni ya kkimataifa kutokana na kuhudumia wateja kutoka nchi mbalimbali zikiwemo Rwanda, Burundi, Uganda nchi na nyingine.Kauli yake ilitokana na changamoto ya barabara iliyowasilishwa na Meneja Mgodi wa Tancoal, David Kamenya aliyesema ukosefu wa miundombinu imara ikiwemo madaraja imechangia shughuli za upakiaji makaa kutokuzidi tani 20 kwa kila gari, jambo linalosababisha kuwepo na foleni kubwa kutokana na uhitaji wa makaa hayo.Naibu Waziri alifanya ziara mgodini hapo juzi ikilenga kukagua shughuli za madini mkoani Ruvuma pamoja na kuangalia changamoto mbalimbali ambazo mgodi huo unakabiliana nazo katika utekelezaji wa shughuli zake.Pamoja na kuridhia ombi hilo, Naibu Waziri aliitaka kampuni hiyo kuongeza kasi ya uzalishaji kutokana na mahitaji makubwa ya bidhaa hiyo katika soko la nje na ndani na kuitaka kutobweteka huku ikitakiwa kuboresha huduma inazotoa ikiwemo kuongeza vifaa vya kazi.“Nimeona changamoto ya barabara. Kama serikali ni lazima tuifanyie kazi changamoto hii ili kuwezesha uzalishaji zaidi wa makaa. Sisi tutaendelea kutoa leseni kwa wazalishaji wengine ili kuweka ushindani, hivyo msibeweteke, tunahitaji sana makaa haya kwa uchumi wa taifa letu kwa kuwa tunayo hazina ya kutosha ya rasilimali hii,” alisema Nyongo.Alisema kutokana na serikali kuweka zuio la uingizaji makaa kutoka nje, ni lazima kuweka mazingira bora ya uzalishaji wa madini hayo ikiwemo kuwezesha biashara hiyo.Aliiutaja Mgodi wa Makaa ya Mawe wa Kabulo unaomilikiwa na Shirika la Madini la Taifa (Stamico) kuwa ni eneo jingine ambalo miundombinu ya barabara ni lazima iboreshwe kuwezesha ufanisi zaidi wa uzalishaji madini hayo.Alisema ili serikali iendelee kupata mrabaha zaidi kutokana na rasilimali hiyo suala hilo lazima lichukuliwe kwa uzito ili kuongeza mapato zaidi.Aidha, akijibu ombi la kampuni hiyo kutaka kurudishiwa eneo ambalo lilitolewa kwa ajili ya Kiwanda cha Dangote na Rais John Magufuli, kwa kuwa haijanza kuchimba mpaka sasa, Naibu Waziri Nyongo alizitaka pande zote ikiwemo wizara na kampuni hizo kukutana Jumanne ijayo baada ya kikao cha wadau wa sekta ya madini ili kujadili suala hilo ili hatimaye shughuli za uzalishaji zianze katika eneo hilo."
8564e8dd4c184aa8f193e7ffd7a19529a2ada380," OPERESHENI maalumu inayofanywa na Naibu Waziri wa Ardhi, Nyumba na Maendeleo ya Makazi, Dk Angeline Mabula kupita ofisi moja hadi nyingine kuzibana taasisi na kampuni zinazodaiwa kodi ya pango la ardhi, imeuangukia Mgodi wa Dhahabu wa Geita (GGM) mkoani Geita.Imebainika kuwa mgodi huo hauna hatimiliki ya eneo hilo, lenye ukubwa wa kilomita za mraba 196.27 sawa na takriban hekta 19,927 tangu kuanzishwa kwake mwaka 2000, hivyo kushindwa kulipa kodi ya pango la ardhi.Juzi Dk Mabula alitembelea mgodi huo wa dhahabu wa Geita, kufuatilia ulipaji kodi ya pango la ardhi sambamba na kuangalia iwapo mgodi huo una hatimiliki ya ardhi katika eneo hilo.Pamoja na kuipongeza GGM kwa kuwa mlipaji mzuri wa kodi ya serikali, Dk Mabula alisema eneo la mgodi huo linapaswa kupimwa, kutokana na kuwa katika mipango miji na sheria yake inaelekeza maeneo yote ya mipango miji, kupimwa na kupangiwa matumizi.“Eneo la mgodi GGM lazima lipimwe na kupangwa kwa kuwa ndani ya mgodi kuna maeneo ya makazi, ofisi na matumizi mengine na vyote hivyo lazima vioneshwe katika ramani,” alisema Mabula.Alisema upimaji katika mgodi wa GGM ni muhimu, kwani utaondoa migogoro ya ardhi, ambayo baadhi husababishwa na wananchi kuingia maeneo ya mgodi.Alitoa mfano wa mgodi wa Nyamongo uliopo Tarime mkoani Mara, akisema baada ya kupimwa, umeepusha migogoro iliyokuwa ikitokea sambamba na kulipa kodi ya pango la ardhi.Mshauri wa Masuala ya Sheria ya Mgodi huo, Elizabeth Karua alimweleza Dk Mabula kuwa GGM imekuwa ikilipa kodi mbalimbali serikalini, lakini haijawahi kulipa kodi ya pango la ardhi kwa kuwa ina leseni maalumu ya uchimbaji madini.Kwa mujibu wa Karua, Mgodi wa Dhahabu wa Geita ulio chini ya kampuni ya AngloGold Ashanti ya Afrika Kusini, katika kipindi chote cha shughuli zake, haujawahi kupewa wito wa kutakiwa kulipa kodi ya pango la ardhi na umekuwa ukizingatia Mkataba wa Uendelezaji Uchimbaji Madini.Aliomba mgodi huo kupewa wiki mbili, kushauriana na uongozi wa juu kuhusu suala hilo kwa kuwa ujio huo ulikuwa wa kushtukiza. Mabula aliupa mgodi huo hadi Julai 29 mwaka huu, kuja na majibu kuhusu suala hilo.Mkuu wa Kitengo cha Kodi Wizara ya Ardhi, Nyumba na Maendeleo ya Makazi, Denis Masami alisema kodi ya pango la ardhi, inapaswa kulipwa na haina uhusiano wowote na leseni za uchimbaji madini, kwa kuwa mmiliki wake anakuwa kama amepangishwa eneo. Alieleza kuwa sheria ya Tanzania imetamka bayana kuwa ardhi itakuwa chini ya Rais.Alisisitiza kuwa kodi ya pango la ardhi inalipwa, kama zinavyolipwa ankara za umeme na maji.Kwa mujibu wa Masami, cha muhimu katika suala la kodi ya pango la ardhi ni umilikishwaji ambapo Mgodi wa Dhahabu wa Geita unatakiwa kutambulika, kwa kuwa na nyaraka sahihi za umiliki na kusisitiza tafsiri ya sheria ya madini siyo sehemu ya ardhi.Mkurugenzi Mtendaji wa Mgodi wa Dhahabu wa Geita, Richard Jordison alieleza kuwa ofisi yake iko tayari kushirikiana na Wizara ya Ardhi, Nyumba na Maendeleo ya Makazi, kuhakikisha suala hilo linapata mwafaka ili kuondoa migogoro."
85b739fb368731cd3a22a740d1b08dc8377200b5," “Sambamba na kupunguza misamaha ya kodi na kuongeza haki na usawa katika kutoa misamaha, kuanzia mwaka 2014/15 serikali itachukua hatua kuu mbili muhimu”, alisema.Saada alisema hatua ya kwanza itakayochukuliwa ni Serikali itakuwa inatoa taarifa ya misamaha ya kodi kila robo mwaka, kwa kuwatangaza walionufaika na misamaha kwenye tovuti ya Wizara ya Fedha.Taarifa hiyo itajumuisha majina ya watu, taasisi, asasi na kampuni zilizonufaika na misamaha ya kodi, thamani na sheria iliyotumika kutoa misamaha hiyo.Alieleza kuwa zoezi hilo, litahusisha taarifa ya misamaha ya kodi ya kuanzia mwaka 2010 na kuendelea.“Hatua hii itasaidia kuleta uwazi na uwajibikaji katika suala la misamaha ya kodi na kuwafanya wananchi wajue ni nani anayenufaika na misamaha hiyo,” alisema.Alisema, hatua ya pili itakayochukuliwa ni kutoa taarifa ya kina ya misamaha yote ya kodi iliyotolewa na kuiwasilisha bungeni kila mwaka ili wabunge wapate nafasi ya kujadili na kutoa maoni yao."
85b9380dd8658400eddbc561f13b9e2602d25585," YANGA mambo yake yanaonekana kuwa hovyo baada ya nyota wake wa kimataifa kuandika barua za kuomba kuvunja mikataba yao kutokana na kutolipwa mishahara.Tangu juzi usiku kulikuwa na tetesi kwenye mitandao mbalimbali kwamba nyota wa kimataifa Sadney Urhikob wa Namibia, Lamine Moro wa Ghana na David Molinga wa Congo DR wameandika barua kwa uongozi kutaka kuvunjiwa mikataba yao.Habari za uhakika ambazo gazeti hili inazo ni kweli wachezaji hao wameandika barua ya kuvunja mikataba yao na kutwa nzima ya jana viongozi walikuwa na majadiliano kuona namna ya kunusuru hali hiyo.Gazeti hili lilimtafuta Makamu Mwenyekiti wa Yanga, Fredrick Mwakalebela kulizungumzia hilo lakini simu yake ya mkononi haikupokelewa. Lakini msemaji wa Yanga Hassan Bumbuli alisema barua rasmi hazijawafikia na wao wanaziona hizo taarifa mitandaoni.“Kama mtu anavunja mkataba si anatakiwa alete barua ofisini, sisi barua tunaziona kwenye mitandao kama wanavyoona wengine, lakini kama uongozi tutatoa tamkoa Jumatatu (kesho).”Alisema kwa sasa wanajiandaa na safari ya Kigoma walikopanga kwenda kucheza mechi za kirafiki kujiweka sawa na ligi na mechi za michuano ya kombe la Shirikisho la Azam, FA zinazotarajiwa kuchezwa kati ya Desemba 23 na 24 ambapo Yanga itacheza na Iringa United.“Wanachama wetu wawe watulivu, wasiwe na wasiwasi uongozi uko makini kwa kila kinachotokea watataarifiwa,” alisema Bumbuli.Suala la wachezaji hao kuomba kusitishiwa mikataba yao huenda likaiathiri Yanga kwani ndio imeanza kukaa sawa kwa siku za karibuni baada ya kumtimua kocha wake Mwinyi Zahera.Yanga kwa sasa iko chini ya kocha wa muda, mchezaji wake wa zamani Charles Mkwasa ikiwa nafasi ya nane kwenye msimamo kwa pointi 17 na imecheza mechi nane. Kwa sasa ligi imesimama kupisha michuano ya kombe la Chalenji kabla ya kurejea tena Januari mwakani ambapo Yanga itacheza na mtani wake Simba Januari 4."
85fc7c85ce292cf90c89ac9de6920fb23355dd90," Waziri wa Maliasili na Utalii Dk Hamisi Kigwangalla Amesema kwamba wasanii Watakaotaka kutengeneza filamu au video ya nyimbo zao kwenye vivutio vya utali wamuone yeye, na atawapa vibali.Waziri Kigwangala ameyasema hayo alipohudhuria hafla ya uzinduzi wa channel mpya ya utalii ya Shirika la Utangazaji ‹(TBC) iitwayo Tanzania Safari Channel, Mikocheni jijini Dar es Salaam.Ameeleza kwamba jambo hilo litasaidia sana katika kutangaza vivutio vya utalii nchini na hivyo kuongeza idadi ya watalii wanaowasili nchini kila mwaka na kuongeza pato la taifa.“Sekta ya utalii inachangia asilimia 17.6 ya pato la taifa, lakini hatahivyo tunaona kuwa kiasi hiki hakitoshi.”Inaelezwa kuwa Tanzania kwa mwaka inapokea watalii takriban milioni 1.3, idadi ambayo serikali inalenga kuiongeza hadi kufikia milioni 2 ifikapo mwaka 2020."
86b0edba7f83c164a8cb1b597e84cbaf473771b6," Rais John Magufuli amemuagiza Waziri wa Nchi Ofisi ya Makamu wa Rais anayeshughulikia Muungano na Mazingira, George Simbachawene aondoe vikwazo katika utoaji vibali vya Baraza la Taifa la Hifadhi na Usimamizi wa Mazingira (NEMC) ili kuongeza kasi ya uwekezaji.Rais ametoa agizo hilo leo Ikulu, Dar es Salaam baada ya kumuapisha Simbachawene kuchukua nafasi ya January Makamba ambaye uteuzi wake umetenguliwa.Magufuli pia leo amemuapisha Hussein Bashe kuwa Naibu Waziri wa Kilimo.Dk Magufuli amesema, wawekezaji wamekuwa wakicheleweshwa kuwekeza nchini kwa sababu kutopata vibali.""Sisi tunataka kuwa na viwanda vya kutosha na wawekezaji wasiwekewe vipingamizi kwa visingizo vya NEMC kwa sababu tunahitaji viwanda ikiwezekana wawekeze viwanda, vibali vya NEMC vitakuja baadaye"" amesema Rais Magufuli.Rais pia amemtaka Simbachawene asimamie suala la Muungano wa Tanganyika na Zanzibar na awe chachu ya Muungano huo kwa kuhakikisha anashirikiana na Makamu wa Rais Samia Suluhu Hassan katika utekelezaji wa majukumu yake.Amesema, amemteua Bashe kwa sababu michango yake bungeni hivyo sasa akaitekeleze kwa vitendo.“Nimekuwa nakusikiliza bungeni, michango yako imekuwa mizuri ,unatoa analysis namna kilimo kinaweza kuleta production kikaleta effect katika uchumi wetu…sasa zile zilikuwa za bungeni nataka ukazifanye kwa practical (kwa vitendo)... ukayafanye kweli kweli"" amesema Rais Magufuli.Rais Magufuli jana alimteua Simbachawene, na pia akamteua Bashe kuchukua nafasi iliyokuwa imeachwa wazi na Innocent Bashungwa ambaye hivi karibuni aliteuliwa kuwa Waziri wa Viwanda na Biashara."
87344c94ad76e7e284ae2c6ea21f2fb4af2d6e6f," UONGOZI wa Yanga umeunda kamati maalumu iliyojaa wabunge, wadau na viongozi mbalimbali wa nchi na klabu hiyo itakayosimamia uzinduzi na uhamasishaji rasmi wa kampeni ya kuchangia iliyoanzishwa hivi karibuni.Hivi karibuni benchi la ufundi la Yanga likiongozwa na Kocha Mkuu Mwinyi Zahera lilianzisha akaunti maalumu na kuwahimiza wanachama na mashabiki kuchangia fedha kwa ajili ya usajili wa msimu ujao. Zahera amebuni njia hiyo baada ya timu kujiendesha bila mfadhili tangu alijiuzulu aliyekuwa mwenyekiti wao Yusuf Manji aliyekuwa pia akidhamini timu hiyo.Kwa mujibu wa taarifa ya msemaji wa klabu hiyo Dismas Ten jana, Kamati hiyo itaongozwa na Mwenyekiti Antony Mavunde, Makamu Mwenyekiti Lucas Mashauri na Katibu ni Mhandisi Deo Mutta. Wajumbe waliotajwa ni Samwel Lukumay, Hussein Nyika, Hussein Ndama, Hussein Yahya, Omari Kaya, Ten, Mussa Katabaro, Thobias Lingalangala, Abdallah Bin Kleb, Said Mrisho, Issa Kipemba, Debora Mkemwa na Abdulmalik Hassan.Wengine ni Madaraka Marumbo, Clifford Lugora, Athuman Kihamia, Nsubisi Mwasandende, Dk. David Ruhango, Jokate Mwegelo, Said Ntimizi, Pelegrinius Rutayunga, Yanga Makaga, Hamad Islam na Jimmy Mafufu. Awali, Zahera alisema zinahitajika sh bilioni nne kwa ajili ya kufanya usajili mkubwa msimu ujao."
875b40e7c1a60b0df8559f1570f8f66691bb9cb4," Pambano hilo la raundi 12 litapigwa kwenye uwanja wa Kinesi Dar es Salaam ambapo Pazi atakuwa anautetea mkanda alioutwaa Februari baada ya kumchapa Mmalawi, Felix Mwamaso.Akizungumza na gazeti hili jana Pazi alisema anaendelea na mazoezi kwenye ‘Gym’ na tayari ameshamchunguza mpinzani wake na kujua ana jeraha hivyo, mapema atamaliza mchezo huo.“Najua Mwekyembe ni bondia mkongwe ila hanitishi zaidi nimejipanga kumkabili na nina uhakika wa asilimia 95 nitatetea mkanda wa Afrika Mashariki,” alisema.Alisema muhimu ni mashabiki wa mchezo huo kujitokeza na kuwaunga mkono kushuhudia bondia bora akimmaliza mpinzani wake mapema. Bondia huyo alisema anahitaji kushinda ili kuendelea kutengeneza rekodi bora na kuvutia mialiko mingi ya nje.Pazi anashika nafasi ya kwanza Tanzania kutokana na viwango vya ubora vya Boxrec huku akishika nafasi ya 140 duniani kati ya mabondia 1,351 kwa uzito wa Supermiddle Weight na mpinzani wake, Mwakyembe anashika nafasi ya pili Tanzania katika uzito wa Light Heavyweight na nafasi ya 263 duniani kati ya mabondia 1,105.Mbali na hao, wengine watakaopanda jukwaa moja ni Mfaume Mfaume atakayechuana dhidi ya Habibu Pengo ‘Bad Face’, mkongwe Mada Maugo akipambana dhidi ya Kanda Kabongo na Francis Miyeyusho dhidi ya mpinzani atakayetajwa baadaye."
87681f25a07d0a804ce9e362e1567a0d587b4815," Hali hiyo inatokana na Kampuni ya Alliance Autos ya jijini Dar es Salaam, kuingiza magari aina ya Volkswagen Caravelle, ambayo ni maalumu kwa utalii.Awali, wawekezaji katika sekta hiyo, walikuwa wakilazimika kutumia fedha nyingi na muda mrefu wa zaidi ya mwaka mmoja katika kuchongea bodi magari, ambayo siyo maalumu kwa ajili ya kazi hiyo ili kuyafanya yaweze kutumika.Akizungumza na vyombo vya habari katika hafla ya uzinduzi wa magari hayo, Mkurugenzi wa Kampuni ya Arusha Art Ltd ya jijini Arusha, Hemal Sachdev alisema kuwepo kwa magari hayo, kutakuza sekta ya utalii kwa haraka na kuwaingizia faida kubwa wawekezaji katika sekta hiyo.Alisema magari hayo, yapo tayari kwa matumizi hayo bila kuongezewa chochote, kama vile viti vya ziada, mikanda wala ukubwa wa bodi."
8771c61774bafb439e99f54fe2f1ec8a595f6a15," MIKOA ya Simiyu, Shinyanga, Mwanza na Singida imetajwa kuwa ndiyo nguzo ya uzalishaji wa pamba Tanzania. Aidha mikoa hiyo pamoja na Mara, Tabora, Kigoma kwa pamoja inazalisha asilimia 90 ya pamba yote inayolimwa Tanzania. Hayo yamesemwa na Mkurugenzi Mkuu wa Bodi ya Pamba, Marco Mtunga wakati akitoa taarifa kwa mkutano wa wadau wa pamba uliofanyika hapa hivi karibuni kuzungumzia hali ya biashara ya pamba kupitia vyama vya ushirika kwa msimu wa 2018/2019 kwenye Ukumbi wa Chuo cha Benki Kuu jijini Mwanza. Hata hivyo, Mtunga aliueleza mkutano huo, kwamba asilimia 80 ya pamba ya Tanzania inalimwa katika mikoa ya Simiyu, Shinyanga, Mwanza na Singida.Aidha alieleza pamba hulimwa na wakulima wadogo kati ya 350,000 and 500,000 katika wilaya 49 za mikoa 17 ya Bara.Alisema baada ya Serikali ya Awamu ya Tano kuingia madarakani na kuahidi kuinua uzalishaji wa pamba, matunda ya ahadi hiyo yameanza kuonekana kwani katika msimu wa 2016/17 zaidi ya tani 100,000 zilinunuliwa, 2017/18 zaidi ya tani 133,000 zilinunuliwa na katika msimu huu, tani 221,600 zimenunuliwa. Mtunga aliisifu Benki ya Maendeleo ya Kilimo Tanzania (TADB) kwa kutoa mkopo wa viuadudu msimu uliopita na kusema mkopo huo uliwanufaisha zaidi ya wakulima 600,000 wa zao la pamba na umechangia vikubwa katika kuongeza kwa mavuno kufikia tani 221,600 msimu huu. Naye Kaimu Mkurugenzi wa TADB, Japhet Justine alisema benki imejipanga kuleta mapinduzi katika sekta ya kilimo ili kufanikisha azma ya serikali ya kujenga uchumi wa kati na viwanda ifikapo mwaka 2025."
8799b775bb3366dfbeddbdd164c29abdef9d282e," WAZIRI Mkuu, Kassim Majaliwa ameipongeza Kampuni ya Total Tanzania kwa kuwekeza nchini mtaji wa dola za Marekani milioni 200 (sawa na Sh bilioni 460) ndani ya miaka mitatu.Alitoa pongezi hizo juzi usiku kwenye sherehe za kutimiza miaka 50 kwa Kampuni ya Total nchini, zilizofanyika jijini Dar es Salaam. Sherehe hizo zilihudhuriwa na Waziri wa Nishati, Dk Medard Kalemani, mabalozi, Rais wa Total Africa, wakandarasi na wafanyabiashara mbali mbali. “Tangu mwaka 2015, Kampuni ya Total imewekeza hapa nchini mtaji mkubwa wa zaidi ya dola za Marekani milioni 200 ili kutoa huduma za uagizaji, uuzaji na usambazaji wa bidhaa za mafuta ikiwemo mafuta ya dizeli, petroli, vilainishi mbali mbali na bidhaa za nishati mbadala (solar products),” alisema Majaliwa.Sambamba na uwekezaji huo, Waziri Mkuu alisema Watanzania zaidi ya 800 wamenufaika na ajira za moja kwa moja na zisizo za moja kwa moja kutoka Total, ambako kampuni hiyo imekuwa ikichangia Sh milioni 25 kila mwaka kwa ajili ya masuala ya usalama barabarani.Shughuli nyingine za kijamii zilizonufaika na uwepo wa kampuni hiyo nchini ni ujenzi wa madarasa (Sh milioni 45), ujenzi wa vituo vya afya (Sh milioni 80) na uchangiaji wa madawati 3,000 kwa baadhi ya shule za Mkoa wa Dar es Salaam. “Serikali ya Awamu ya Tano inaipongeza Kampuni ya Total kwa kuendelea kuwekeza nchini katika kipindi hicho cha miaka hamsini.Hongereni sana kwa ubunifu wenu na uwekezaji wa zaidi ya shilingi milioni 200 ili kusaidia wajasiriamali kupitia mpango ujulikanao kama The African Start Upper Challenge. “Nimearifiwa kuwa tayari Watanzania sita wamenufaika na mpango huo kwa kupatiwa zaidi ya shilingi milioni 25 za kuanzisha shughuli mbali mbali za ujasiriamali,” alisema Majaliwa akielezea mpango huo ulioanzishwa mwaka 2016.Kuhusu uwekezaji, Waziri Mkuu alisema Rais John Magufuli kupitia Baraza la Biashara nchini, amekuwa akikutana na jumuiya ya wafanyabiashara ili kujadili na kuzipatia ufumbuzi changamoto mbali mbali zinazowakabili. Alisema Rais Magufuli alianzisha Wizara ya Uwekezaji na kuiweka chini ya Ofisi ya Waziri Mkuu ili iwe rahisi kwake, kukutana na wawekezaji na kuzungumza nao moja kwa moja kuhusu vikwazo vya kibiashara wanavyokutana navyo.“Tumeanza utekelezaji wa Mpango Mkakati wa Kuboresha Mazingira ya Uwekezaji na Biashara nchini (blueprint) na tunafanya mapitio ya vivutio mbalimbali vya uwekezaji ikiwemo vivutio vya kikodi, kupitia timu maalumu,” alisema. Aliwataka wawekezaji waliohudhuria sherehe hizo, waangalie Jiji la Dodoma kama fursa nyingine ya uwekezaji na njia ya kuunga mkono mkakati wa serikali kuhamia Dodoma. “Sasa hivi serikali tumetengeneza fursa nyingine ya uwekezaji nayo ni Dodoma. Milango ya uwekezaji iko wazi na fursa za uwekezaji zipo.Ukitaka kujenga viwanda, majumba, mahoteli, njoo Dodoma. Ardhi tunayo, tutakupa,” alisisitiza. Mapema, akielezea utendaji wa kampuni hiyo, Rais wa Kampuni ya Total Africa anayeshughulikia Masoko na Huduma, Stanislas Mittelman alisema kampuni hiyo ilianzishwa mwaka 1969 na siku zote wamekuwa wakiamini kuwa uimara wa mahusiano yao na serikali, utatokana na uvumilivu na uaminifu wao kwa jamii ya Watanzania. Alisema uwekezaji wanaoufanya ni sehemu ya ukuaji wao, lakini pia ni njia yao ya kushiriki kuchangia azma ya serikali ya ukuzaji wa viwanda ili kuelekea “Tanzania ya Viwanda”.“Tumeitikia wito wa Rais Magufuli wa kuongeza uwekezaji hapa nchini, tuliamua kuwa wabia wakuu kwenye mradi wa ujenzi wa bomba la mafuta litakalosafirisha mafuta ghafi kutoka Hoima, Uganda kuja Tanga, Tanzania,” alisema Mittleman. “Pia tumewekeza mtaji wa dola za Marekani milioni 200 hasa kwenye ununuzi wa Kampuni ya GAPCO, jambo ambalo limetusaidia tuongeze mtandao wetu mara tatu zaidi na kufikisha vituo zaidi ya 100 vya kuuzia mafuta hapa nchini. Pia tumezindua mtambo wa kisasa wa kusafishia mafuta ambao umetuwezesha kuingiza bidhaa mpya kwenye soko la Tanzania,” alisema."
87b2eec153fcdc330b4c1bd0afab63e028638377," TANZANIA imeibuka kinara katika tuzo ya utalii kwa kuonekana ni eneo bora zaidi la utalii duniani kwa mwaka 2018, ‘The Best Destination to the World in the Category of Exotic Destination 2018’ Urusi.Hayo yalisemwa jana na Naibu Waziri wa Mambo ya Nje na Ushirikiano wa Afrika Mashariki, Dk Damas Ndumbaro. Alisema mwaka 2012 hadi 2017, utalii nchini umeongezeka kwa asilimia 200.Waziri Ndumbaro alisema Tanzania imeshinda tuzo hiyo baada ya kuzibwaga nchini za Cuba na Japan huku vivutio vyake vya Mlima Kilimanjaro na fukwe nzuri za Zanzibar zikichagiza ushindi huo.“Novemba 21 Tanzania ilifanikiwa kushinda tuzo moja kubwa Urusi; mashindano haya yalianza ngazi mbali mbali kwa njia ya mtandao ‘online’ kwa lugha ya Kirusi. Katika mashindano hayo nchi tatu ziliingia kati hatua ya tatu bora ambapo zilishindanishwa na Tanzania kuibuka kinara.” alisema Alisema Tanzania ilishinda kwa kura 27 ikifuatiwa na Cuba iliyopata kura 19 na Japan kura 17 na kuwa tuzo hiyo imechapishwa kwenye jarida maarufu nchini Urusi la “National Geographic Magazine.“Tanzania imepata ushindi huo kutokana na kura zilizopigwa kwenye mtandao wa jarida hilo la “National Geographic Magazine” lililoshirikisha wapiga kura 263,000 kwa njia ya mtandao,” alisema Waziri wa Maliasili na Utalii, Dk Hamisi Kigwangalla alisema hii ni mara ya tatu katika miaka saba tangu mwaka 2011, raia wa Urusi kupitia jarida hilo kuichagua Tanzania kama eneo bora zaidi la utalii.“Mwaka 2011, Zanzibar ilipata tuzo ya ‘Star Travel’ kama eneo bora zaidi la utalii wa ufukweni Afrika na mwaka jana, Tanzania ilipata tuzo ya NGT na ilishinda nafasi ya pili katika tuzo hiyo katika kundi la eneo bora la utalii duniani… National Geographic Traveller Awards” (NGT Awards) ni tuzo ya kifahari zaidi katika sekta ya utalii Urusi na hutolewa na Jarida la kirusi la “National Geographic Magazine”.“Mafanikio hayo yanatokana na jitihada za Serikali ya Tanzania kupitia Ubalozi wetu Urusi, Wizara za Utalii za Tanzania Bara na Zanzibar na taasisi zote zinazosimamia masuala ya utalii za ndani na nje ya nchi katika kutangaza vivutio vya utalii kwa nchi mbalimbali duniani ikiwemo Urusi,” alisema Kigwangalla alisema watalii wanaokuja Tanzania kutoka Urusi wameongezeka mwaka hadi mwaka.Mfano, idadi hiyo imeongezeka kutoka watalii 4,021 mwaka 2012 hadi watalii 10,060 mwaka 2017. Alisema moja ya vigezo vilivyofanya Tanzania kupata ushindi ni ukarimu wa wananchi wake pamoja na Mlima Kilimanjaro na usafi wa jiji la Moshi na pia fukwe za Bahari ya Hindi uwepo wa amani na utulivu. Katika hatua nyingine, Kigwangalla alisema kuwa serikali imefungua milango kwa nchi tano kwa ajili ya kukuza utalii na tayari wameshaanza matangazo katika nchi ya China kwenye majimbo makubwa matano.Alisema nchi hizo ni China, Urusi, Israel, Oman na Australia na serikali inaongeza jitihada za kujitangaza ili kukuza utalii nchini na kuanzia Februari 2019, ATCL itaanza safari za Guangzhou kupitia Bangkok. Kwa upande wake, Balozi wa Urusi nchini Tanzania, Yuri Popov alisema kuwa Tanzania inastahili kupata tuzo hiyo na kwamba haijashinda kwa bahati mbaya kutokana na kusheheni vivutio luluki.Popov alisema fukwe za bahari ya Hindi visiwani Zanzibar, mbuga za wanyama, Mlima Kilimanjaro na hali ya utulivu na ukarimu mkubwa wa watu wa Tanzania ndio umefanyaa Tanzania ishinde tuzo hiyo. “Warusi ni watu hawapendi vurugu, ndio maana wanapenda kukaa kwenye fukwe za Zanzibar zilizotulia, na hili ndilo linalofanya idadi ya Warusi wanaokuja Tanzania kutalii kuongezeka maradufu,”alisema."
87b3e02af79114d65b1f4b982d644dfa8ecd49f9,".Rapa Kanye Omari West maarufu kama Kanye West kutoka nchini Marekani,  ameendelea kumtumikia Mungu katika kanisa la Lakewood Mega huko Houston,  linaloongozwa na Mtumishi Joel Osteen wa nchini humo.Kanye ambaye mwenyewe anajiita msanii mkubwa na bora kuwahi kuishi  duniani, Jumapili iliyopita aliongoza ibada katika kanisa hilo huku akiimba nyimbo za dini ya Kikristo ambazo baadhi  zipo katika albamu  yake ya muziki ya mwaka huu.Katika ibada hiyo, Rapa huyo ambaye pia mwandishi na mtayarishaji wa nyimbo, mjasiriamali na mbunifu wa mavazi, alitoa mahubiri yenye maneno yanagusa maisha yake ya kiroho hasa wito alionao kwa Mwenyezi Mungu.Miongoni mwa picha za video zilizosambazwa katika mitandao mbalimbali ya kijamii kutoka kanisani hapo zinamuonyesha Kanye West akicheka kwa furaha.“Ninajua kuwa Mungu amekuwa akiniita kwa muda mrefu na Ibilisi naye amekuwa akinipotosha kwa muda mrefu, nilipokuwa chini kabisa Mungu alikuwa pamoja nami na kunitia moyo”, amesema Kanye.Kanye Omari West mwenye umri wa miaka 42 ni mume wa Mwanamitindo Kim Kardashian,  ambao wamejaliwa kupata watoto Wanne ambao ni Saint West, Psalm West, North West na Chicago West.Kwa muda mrefu Kanye amekua na mpango wa kuanzisha kanisa lake la huduma ya kila Jumapili na katika siku za hivi karibuni imeelezwa kuwa amekua akitoa huduma hiyo nyumbani kwake na pia katika mitaa mbalimbali."
880628b7c9df29b90860022f0ac69ed3cc1b4d29," KWA siku saba kuanzia leo, Bunge litajadili mapendekezo ya bajeti ya serikali ya Sh Trilioni 33.11 ambayo kwa kiasi kikubwa imegusa hali ya maisha ya watanzania huku ikihitaji watanzania kufanya kazi kwa bidii na kulipa kodi kwa hiari ili kufanikisha azma ya kukusanya fedha hiyo, ambayo asilimia kubwa inatokana na mapato ya ndani.Bajeti hiyo ilizua gumzo kwa wananchi hasa kwa kuonesha dhamira ya kweli ya serikali ya awamu ya tano, moja kwa sababu ya kufuta tozo kero 54, zilizokuwa mwiba na vikwazo kwa wafanyabiashara, lakini pia kupunguza ushuru au kuufuta kwa baadhi ya vitu kama vile tozo ya uchimbaji visima binafsi.Waziri wa Fedha na Mipango, Dk Philip Mpango ambaye aliwasilisha hotuba hiyo mwishoni mwa wiki bungeni mjini hapa, alisema Sura ya Bajeti inaonesha kuwa jumla ya Sh trilioni 33.11 zinatarajiwa kukusanywa na kutumika katika kipindi cha 2019/2020.Katika fedha hizo mapato ya ndani yanaarajiwa kuwa Sh trilioni 23.05 sawa na asilimia 69.6 ya bajeti yote na kwamba serikali imelenga kukusanya mapato ya kodi ya jumla ya Sh.trilioni 19.10 sawa na asilimia 12.9 ya Pato la Taifa.Wakati serikali ikidhamiria kukusanya mapato hayo kwa njia ya kodi, pia yapo mapato ambayo sio ya kodi yanayotarajiwa kukusanywa kwa kipindi hicho ambayo jumla yake ni Sh trilioni 3.18 na mapato kutoka vyanzo vya Halmashauri ni Sh bilioni 765.5.Kwa makisio na matarajio haya ni wazi kwamba watanzania wanapaswa kujidhatiti na kulipa kodi kwa hiari na hiyo inawezekana kutokana na bajeti hii kuja na sura ya kuwainua wanyonge kwa kufuta kodi kero na kutoa mwanya zaidi wa wananchi kulipa kwa hiari.Katika mjadala wa leo na siku hizo saba matarajio ya wananchi ni kusikia wabunge wakigusia mambo ya msingi kama vile vipaumbele vya serikali kwa mwaka 2019/2020 ambavyo ni pamoja na azma ya kujenga uchumi wa viwanda.Katika hili wananchi wanategemea kusikia jinsi gani malighafi za ndani zitatumika kwenye viwanda vilivyopo na sio kutegemea malighafi kutoka nje lakini pia mjadala kuhusu viwanda vya samaki vilivyopo vinatoa ajira kiasi gani na jinsi gani kipato cha mwananchi kinaongezeka na kumnufaisha.Jambo la msingi pia katika mjadala unaoanza leo ni kusikia masuala ya pembejeo za kilimo na upatikanaji wake umemsaidiaje mkulima kuleta tija kwenye kilimo ambacho kimepewa kipaumbele kwenye bajeti hii kama eneo muhimu la kutiliwa mkazo.Pia mjadala kuhusu bajeti wananchi wanategemea jinsi gani wabunge watajadili masuala ya ukuaji uchumi na maendeleo ya watu, kwani hali ya uchumi inaonesha kuwa pato la mtanzania limekua kutoka Dola 1,044 mwaka 2017 hadi Dola 1,090 mwaka 2018.Lakini pia wakati bajeti ya mwaka 2019/2020 ikionesha ni bajeti ya kujitegemea zaidi kwa mapato ya ndani, huku misaada na mikopo kutoka nje ikiwa ni asilimia ndogo ya bajeti isiyozidi Sh trilioni nne.Suala la mradi wa kufua umeme kwenye mto Rufiji nao litakuwa moja ya hoja zitakazojadiliwa kutokana na bajeti hiyo kutenga Sh.trilioni 1.44 kama kianzio cha ujenzi wa mradi huo mkubwa nchini.Pia masuala ya ujenzi wa reli ya kisasa ya SGR ambayo umetengewa Sh trilioni 2.48 unategemewa kuwa mjadala mzito, kwani miradi hiyo ikifanikiwa kutekelezwa itaipaisha Tanzania na kuifanya nchi inayoelekea uchumi wa kati.Mjadala huo unatarajiwa kuhitimishwa kwa kupigwa kura ya wazi kwa wabunge wote hapo Juni 25, mwaka huu ili kuamua kama bajeti hiyo ipite au la.Baada ya hapo siku chache zilizobakia kabla ya bunge kusitishwa hapo Juni 28 mwaka huu miswada mbalimbali ukiwemo wa Sheria ya Fedha za Matumizi wa Mwaka 2019 (The Appropriation Bill, 2019) utasomwa."
8817d1ef9dbe2964ee7ad49511b168e0ca188c34," Rais John Magufuli ametangaza msamaha kwa wafungwa 4,477 kama sehemu ya maadhimisho miaka 57 ya Uhuru wa Tanzania.Ametangaza msamaha huo Ikulu jijini Dar es Salaam mchana wa leo, Ijumaa na kueleza kuwa kati ya wafungwa hao, 1,176 watatoka siku ya Uhuru Jumapili, Desemba 9.Ameongeza kuwa wafungwa watakaoachiwa huru ni pamoja na wagonjwa, wazee wa kuanzia miaka 70 na kuendelea, wafungwa walioingia gerezani wakiwa wajawazito, walioingia na watoto, pamoja na wafungwa wenye ulemavu wa mwili na akili.“Nimeamua pia kwamba, wafungwa ambao tayari wamekwishatumikia robo ya vifungo vyao, wapunguziwe robo ya adhabu zao baada ya punguzo la kawaidala theluthi moja ya Sheria ya Magereza,” alisema.Rais Magufuli pia ameeleza kuwa msamaha huu hautawahusu baadhi ya wafungwa ambao walikuhumiwa kunyongwa, kifungo cha maisha au kwa makosa ya dawa za kulevya, biashara za binadamu, makosa ya unyang’anyi , na kukutwa na viungo vya binadamu.Mengine ni kupatikana na silaha, makosa ya shambulio la aibu, uhujumu uchumi, rushwa, ubadhirifu, ujangili na wafungwa waliowahi kupunguziwa kifungo.Tofauti na hilo, Rais Magufuli ametangaza siku hiyo ya maadhimisho ya Uhuru kuwa siku ya mapumziko huku akitoa wito kwa Watanzania kuutafakari uhuru wa nchi na kuuenzi.Mwaka huu sherehe hizohazitafanyika na fedha kiasi cha Sh bil 1 zilitengwa kuadhimisha sherehe hizo zitatunika kujenga hospitali jijini Dodoma itakayopewa jina la Uhuru."
88265a7926dd85e77d10f015df7158e877b450a9,"['Bondia raia wa Urusi Maxim Dadashev ameaga dunia baada ya pambano lake na Subriel Matias kumsababishia majeraha makubwa ya ubongo.', 'Dadashev mwenye miaka 28, alishindwa kutembea mwenyewe baada ya pambano hilo ambalo mkufunzi wake Buddy McGirt alilazimisha lisimamishwe katika raundi ya 11 baada ya bondia huyo kupokea kichapo kikali bila majibu.', 'Pambano hilo lilipigwa Ijumaa wiki iliyopita. Na punde tu baada ya pambano Dadashev alikimbizwa hospitali.', 'Madaktari waligundua kuwa damu ilikuwa ikimvuja kwenye ubongo na kufanyiwa upasuaji wa haraka, lakini akafikwa na umauti jana Jumanne. ', 'Shirikisho la ndondi la Urusi limesema tayari uchunguzi umeshafuguliwa juu ya mkasa huo. ', 'Katibu Mkuu wa shirikisho hilo, Umar Kremlev amedai kuwa kulikuwa na ""aina fulani ya uvunjwaji wa taratibu"", na kuongeza kuwa: ""Tumempoteza Maxim Dadashev. Ilikuwa ni nyota yetu inayochipua. ', '""Tutaiunga mkono familia yake, ikiwemo kifedha. Tutakamilisha uchunguzi wa kuangalia mzaingira ya pambano, tunahitaji kujua ukweli wa kilichotokea. ', '""Hili linaweza kutokea kwenye mchezo wowote. Naamini kuna mapungufu ya kibinadamu yamechangia, kulikuwa na aina fulani ya uvunjwaji wa taratibu."" ', 'Dadashev ambaye alikuwa akifanya shughuli zake za masumbwi nchini Marekani alishinda mapambano yake yote 13 aliyoyacheza kabla.', 'Ijumaa alipambana na Matias kutoka Puerto Rico katika jimbo la Maryland ambapo alisukumiwa makonde mazito na kwa kasi kali.', 'Mkufunzi wa Dadashev, Bw McGirt alieleza baada ya pambano kuwa ""alishindwa kumshawishi"" kukubali kushindwa, lakini akaamua kurusha taulo ulingoni baada ya kuona ""akipigwa zaidi za zaidi kwa makonde ya wazi kadri pambano lilivyokuwa likiendelea."" ']"
88ec6deb265592eacf5180b3720bfd69274b3a03," WAKULIMA wa zao la ufuta wilayani Kilwa mkoani Lindi wamelalamikia wanunuzi kununua kwa bei ya chini zao hilo kutoka Sh 3,100 hadi kufi kia Sh 2,730 kwa kilo moja ya ufuta ghafi kwa njia ya minada katika msimu wa mwaka huu.Mwenyekiti wa Chama cha Msingi cha Ushirika cha Zinga, kata ya Miguruwe, Mshamu Mpwati akizungumza mwishoni mwa wiki wakati alipokuwa akizungumza na viongozi wa serikali, kamati ya ulinzi na usalama ngazi ya wilaya, viongozi wa halmashauri waliofika kijijini hapo alisema kuwa mnada wa kwanza ziliuzwa tani nane za ufuta ghafi kwa bei ya Sh 3,100.Mpwati alisema kwamba baadaye bei hiyo ilishuka kwenye mnada wa pili, ufuta ghafi uliuzwa kwa Sh 2,905 na mkulima alilipwa Sh 2,805 kwa kilo moja. Alifafanua kuwa endapo ufuta ghafi utauzwa Sh 2,700 mkulima atalipwa Sh 2,600 ambapo mkulima anakatwa kila kilo moja Sh 100 kwa kulipia ushuru mbalimbali uliopangwa katika msimu wa mwaka huu.Alisema kwamba bei hizo zinazoshuka zinamuathiri mkulima kwani kuna wakulima wengine wanazalisha magunia mawili lakini gharama zake ni kubwa zinakuwa sawa na wengine wenye tani tatu au tano. Mwenyekiti huyo alisema serikali iangalie suala hili la kushuka kwa bei kwani linaleta athari mbaya kwa wakulima kutokana kukatishwa tamaa na uzalishaji.Kaimu meneja wa Chama Kikuu cha Ushirika (Lindi Mwambao) kinachotoa huduma kwa vyama vya msingi katika wilaya ya Kilwa, Lindi na Manispaa Mohammedi Mchekenje alikiri kuwa bei za ufuta zinashuka kwa kila mnada.Mchekenje alisema mnada wa nne uliofanyika katika Kijiji cha Njinjo, wilayani Kilwa ziliuzwa tani 4,500 za ufuta ghafi, bei ya juu ilikuwa Sh 2,738, 2,735 na Sh 2,730 na chini ilikuwa Sh 2,720 kwa kilo moja ya ufuta ghafi, wilayani humo.Alisema ikilinganishwa na mnada wa tatu uliofanyika katika mtaa wa Mnazi Mmoja, Manispaa ya Lindi, zao hilo liliuzwa Sh 2,802 bei ya juu na ya chini ilikuwa Sh 2,730 kwa kilo moja ya ufuta ghafi. Mkuu wa Wilaya Kilwa, Christopher Ngubiagai alikiri kuwa wakulima wanalalamika kupata bei ya chini ya zao la ufuta ghafi katika msimu wa mwaka huu na kuwa bei inashuka kutokana na uzalishaji kuwa mkubwa kwa hiyo inategemeana na uhitaji wa soko lenyewe, hivyo bei inaweza kushuka."
8925998973a33a0580f4b36f6249793330e00448,".Benki ya Dunia  imesema kuwa uhusiano  baina yake na Tanzania  ni imara na kuihakikishia nchi hiyo ushirikiano katika sekta mbalimbali za kimaendeleo. Mkurugenzi Mkazi wa Benki ya Dunia, – Mara Marwick ameyasema hayo katika ofisi ndogo za wizara ya Mambo ya Nje na Ushirikiano wa Afrika Mashariki jijini Dar es Salaam,  alipokutana na kufanya mazungumzo na Waziri wa wizara hiyo Profesa Palamagamba Kabudi. Marwick amesema kuwa Benki ya Dunia iko tayari kuendelea kuunga mkono kwa njia ya ufadhili au mikopo,  miradi mbalimbali ya maendeleo inayotekelezwa na Tanzania.“Tuna uhusiano mzuri katika miradi na uwekezaji ambapo tunaiwezesha Serikali katika maeneo mbalimbali, pia tunafanya kazi pamoja katika masuala muhimu kama vile uchambuzi wa sera za maendeleo,  hii inaashiria kuwa Benki ya Dunia itaendeleza ushirikiano huu katika kuhakikisha Tanzania inakuwa na mahusiano imara pamoja na maendeleo endelevu,” amesema Mkurugenzi Mkazi huyo wa Benki ya Dunia.Kwa upande wake Profesa Kabudi  amesema kuwa Tanzania itaendeleza uhusiano na Benki ya Dunia na kuwataka Watanzania kupuuza uzushi na uvumi unaosambazwa katika mitandao ya kijamii kuhusu mahusiano baina ya Tanzania na Benki hiyo na badala yake wasubiri taarifa rasmi kutoka Serikalini na Benki hiyo.“Uhusiano kati ya Tanzania na Benki ya Dunia ni imara na unaendelea vizuri, na Mkurugenzi wa Benki ya Dunia ametuhakikishia kwamba katika kipindi hiki ambacho yeye ni Mkurugenzi hapa atauendeleza uhusiano huo huo, mengi yanasemwa lakini mengi hayana ukweli na wakati mwingine si busara kwa kila yanayosemwa kuyajibu kwasababu yanaweza kuwaondoa kwenye shughuli za msingi na mkajikuta kila siku mnajibu uvumi au uzushi katika mitandao ya kijamii na mambo mengine,” amesema Profesa Kabudi."
8927230a94cc87b5007f95b83a056838711a8d18," KLABU ya Yanga imefanya baadhi ya maboresho katika sehemu mbalimbali, ikiwemo usajili wa wachezaji wapya na benchi la ufundi kuelekea msimu ujao huku nahodha wake wa muda mrefu, Haroub Canavaro akiangukia katika umeneja wa timu.Akizungumza na waandishi wa habari jana Mwenyekiti wa Kamati ya Usajili, Hussein Nyika alisema klabu imekamilisha usajili wa wachezaji wapya kwa msimu ujao, ambao ni pamoja na Klausi Kindoki, Deus Kaseke, Mrisho Ngasa, Heritier Makambo, Jafary Mohamed, Mohamed Issa na Feysal Salum.Aidha, Nyika amewataja wachezaji walioondoka klabuni hapo kuwa ni Hassan Kessy, Godfrey Mwashiuya, Donald Ngoma na Obrey Chirwa. Huku akikataa kuzungumza lolote kuhusu wachezaji waliotolewa kwa mkopo.‘’Siwezi kuzungumzia suala la wachezaji wanaohusishwa kuondoka kwa mkopo bado mapema,’’ Nyika alisema. Pia Nyika amekanusha suala la wao kupewa wachezaji na Singida United.“Tumenunua mkataba wa Deus Kaseke wa mwaka mmoja uliobaki Singida United, kuhusu Faysal Salum tulikaa chini na timu hiyo tukakubaliana acheze Yanga baada ya kuhusishwa kusaini timu zote mbili. Pia kuhusu mlinzi Mzimbabwe Elisha Muroiwa, kocha mkuu ndiye aliyemkataa mchezaji huyo,“ alisema.Nyika akizungumzia suala la Hassan Kessy na Kelvin Yondani, alisema wachezaji hao walikabidhiwa kwa Kamati Maalumu iliyochaguliwa kwa ajili ya kusaidiana na Kamati ya Usajili, Yondani walifanikiwa kumalizana naye, lakini Kessy walichelewa kumalizana na amepata timu Zambia.Mbali na maboresho hayo, pia Yanga imemteua Nadir Haroub ‘Canavaro’ kuwa meneja mpya wa klabu hiyo. “Tumemteua Nadir Haroub kuwa meneja, aliyekuwa katika nafasi hiyo, Awadhi Swalehe atabaki kuwa mratibu mkuu wa klabu hiyo.Yanga imekua ikimtumia Swalehe kama Mratibu na Meneja pia, uteuzi huo utamfanya abaki katika nafasi moja ili afanye kazi kwa ufanisi zaidi,’’ alisema Nyika. Canavaro ni miongoni mwa wachezaji waandamizi ambao wamekua na timu kwa muda mrefu, huku akizungumzwa kuwa ndiye mchezaji mwenye mataji mengi ya Ligi Kuu Tanzania Bara.Alijiunga na Yanga mwaka 2006. Nyika alisema kuanzia wiki ijayo klabu itafanya mabadiliko zaidi katika benchi la ufundi. Miongoni mwa nafasi ambazo zitabadilishwa ni pamoja na kocha wa magolikipa, ambapo kwa misimu iliyopita ilishikiliwa na Juma Pondamali ‘Mensah’."
8944fdc054984a2d284ab4b46cae71a7425927bb," Katika mchezo huo wa kimataifa wa kirafiki uliochezwa juzi kwenye uwanja wa 5 Julliete 1962 huko Algeria, Stars ilikula kichapo cha mabao 4-1.Akizungumza na gazeti hili kwa njia ya simu, Mayanga amesema, mchezo ulikuwa mzuri, japo una matokeo ya kufungwa lakini vitu vya kiufundi na kimbinu vitawasaidia kuboresha mchezo unaofuata dhidi ya Jamhuri ya Kidemokrasia ya Kongo (DRC).“Mchezo ulikuwa mzuri kwa sababu tumejifunza, kikubwa tulicheza na timu yenye kiwango cha juu hasa kwenye maamuzi walikuwa wepesi sana na makosa tuliyoyafanya waliyatumia kwa haraka sana na kuweza kupata ushindi,” amesema.Amesema matokeo hayawezi kuwakatisha tamaa kwani ni muda mrefu walitafuta timu kubwa kwa ajili ya kucheza nayo na kwamba jukumu lake ni kuona mechi kubwa zinawaimarisha.Timu hiyo inatarajiwa kutua leo ikitokea Algeria kwa ajili ya maandalizi ya mchezo wa pili wa kimataifa wa kirafiki utakaochezwa Jumanne ijayo kwenye Uwanja wa Taifa, Dar es Salaam.Mayanga amesema watakaporejea, atahakikisha anafanya masahahisho ya makosa yaliyojitokeza katika mchezo huo uliopita.Amesema anakiamini kikosi chake bado kina uwezo wa kucheza kwa kiwango bora dhidi ya DR Congo."
8964da0bbf32d72667b4a8a7132c59a21efb5ad4," MBUNGE wa Tabora Kaskazini mkoani Tabora, Almas Maige anatarajia kuwasilisha hoja binafsi bungeni kuitaka serikali ibadili Sera ya Elimu na Mafunzo ili Kiswahili iwe lugha ya kufundishia na kujifunzia katika ngazi zote za elimu.Akizungumza na waandishi wa habari mkoani, Maige amesema anatarajia kuwasilisha hoja hiyo katika Bunge linalotarajia kuanza vikao wiki ijayo mkoani Dodoma.Alibainisha kuwa, Sera ya Elimu ya Mwaka 2014 ina mkanganyiko kuhusu lugha ya kufundishia na kujifunzia ambapo baadhi ya vifungu vinataja Kiswahili na vingine vikitaja Kiingereza kuwa ni lugha ya kufundishia na kujifunzia.Amevitaja baadhi ya vifungu vinavyokinzana kuhusu lugha ya kufundishia katika Sera ya Elimu ya Mwaka 2014 kuwa ni kifungu namba 3.2.19 na 3.2.20, ambavyo kimoja kinatambua kwamba Kiswahili ndiyo lugha ya kujifunzia na kufundishia katika ngazi zote za elimu huku kingine kikitambua Kiingereza.Maige alifafanua kuwa ili kuondokana na mkanganyiko huo ndiyo maana ameamua kuwasilisha hoja binafsi bungeni ili serikali ipeleke hoja bungeni ya kukitambua Kiswahili kama lugha ya kufundishia na kujifunzia na kufuta kifungu namba 3.2.20 cha Sera ya Elimu ya Mwaka 2014 ambacho kinatambua Kiingereza kuwa ndiyo lugha ya kujifundishia na kujifunzia.“Kuna faida nyingi ikiwemo mtoto kujifunza na kuelewa vizuri kile anachofundishwa iwapo Kiswahili kitatumika kama lugha ya kufundishia na kujifunzia, tofauti na sasa ambapo mtoto huanza kujifunza kwa lugha ya Kiswahili na akifika sekondari kujifunza kwa Kiingereza”amesema.Kwa mujibu wa Maige jambo hilo linalochangia wanafunzi wengi kushindwa kufanya vizuri katika masomo yao na kukosa maarifa ya kile wanachojifunza na kuishia kukariri masomo kwa ajili ya kufaulu mtihani.Kwa mujibu wa Maige utafiti uliofanywa na wanazuoni mbalimbali kwa zaidi ya miaka 40, umebaini kuwa mtoto akijifunza kwa lugha ya kwanza anakuwa na uelewa zaidi kuliko lugha nyingine.Alieleza lugha ya Kiswahili ina maneno mengi ya lugha za kibantu na hapa nchini Kiswahili ndiyo lugha ya kwanza ya idadi kubwa ya wananchi hivyo itatoa fursa kwa vijana wa kitanzania kujifunza na kupata maarifa, badala ya kukariri kama ambavyo wengi wanafanya hivi sasa.“Mtoto anaanza kujifunza darasa la kwanza hadi la saba kwa kutumia lugha ya Kiswahili, akienda sekondari ghafla anatumia Kiingereza, matokeo yake wanafunzi wengi wanakariri na wakati mwingine walimu hulazimika kutumia Kiswahili ili kutoa ufafanuzi wa somo husika ili wanafunzi waelewe,” amesema.Alisema, awali ilikuwa haiwezekani Kiswahili kutumika kama lugha ya kufundishia kwa kuwa kulikuwa na upungufu wa vitu mbalimbali ikiwemo vitabu vya kufundishia.Maige alieleza kuwa kwa sasa Baraza la Kiswahili la Taifa (BAKITA) kwa kushirikiana na Taasisi ya Taaluma za Kiswahili ya Chuo Kikuuu cha Dar es Salaam (TATAKI) wameandaa vitabu vya kutosha vya ziada na kiada kufundishia masomo ya sekondari kwa lugha ya Kiswahili.Baadhi ya vitabu ambavyo vipo tayari kwa ajili ya kuanza kufundisha masomo ya sekondari kwa lugha ya Kiswahili"
8971560da841654042f221f023b57627ffb3c68a," KATIBU Mkuu wa Wizara ya Madini, Profesa Simon Msanjila amezindua Soko la Madini Chunya ikiwa ni sehemu ya utekelezaji wa maagizo yaliyotolewa na Rais John Magufuli ya kutaka wilaya hiyo kuhakikisha imekamilisha na kuzindua soko la madini ndani ya kipindi cha siku saba.Rais Magufuli alitoa agizo hilo Aprili 27, mwaka huu wilayani Chunya katika mkutano wake na wachimbaji na wachenjuaji wa madini akiwa katika ziara yake mkoani Mbeya. Uzinduzi huo ulishirikisha Mwenyekiti wa Tume ya Madini, Profesa Idris Kikula, Mkuu wa Wilaya ya Chunya, Mary-Prisca Mahundi na Mkurugenzi wa Ukaguzi na Biashara ya Madini katika Tume ya Madini, Dk Venance Mwase, wawakilishi wa wachimbaji na wafanyabiashara wa madini.Akizungumza wakati wa uzinduzi huo, Profesa Msanjila alisema ili kuhakikisha wananchi wananufaika na rasilimali za madini, ilitunga Sheria ya Mamlaka ya Nchi Kuhusiana na Umiliki wa Maliasili Namba 5 ya Mwaka 2017; Sheria ya Mapitio na Majadiliano Kuhusu Masharti Hasi katika Mikataba ya Maliasili za Nchi Namba 6 ya mwaka 2017, na kufanya marekebisho ya Sheria ya Madini Sura ya 123.Alisema kuwekwa kwa mazingira mazuri ya kibiashara kwenye sekta ya madini na kufuta kodi na tozo mbalimbali zinazofikia asilimia 23, kutaondoa utoroshwaji wa madini na kusaidia wachimbaji wadogo kutambuliwa kupitia uanzishwaji wa masoko ya madini. Katika hatua nyingine, Profesa Msanjila amewataka wachimbaji wote wadogo na wafanyabiashara wa madini kuendelea kushirikiana na mamlaka mbalimbali za serikali katika kutekeleza majukumu yao kwa kufuata sheria, kanuni, taratibu na miongozo inayotolewa na serikali.Akielezea manufaa ya soko jipya la madini Chunya, alisema litaziba mianya ambayo imekuwa chanzo cha utoroshwaji wa madini, ukwepaji kodi na hivyo kusababisha biashara nzima ya madini kufanyika kiholela katika maeneo mengi ya nchi. Aliongeza kuwa kuanzishwa kwa soko hilo Chunya, kutawezesha na kurahisisha biashara nzima ya madini na kuwa kiungo muhimu cha kuwakutanisha wachimbaji na wafanyabiashara kwa lengo la kuuza na kununua madini.“Soko hili litaondoa uwezekano wa wanunuzi wa madini kuibiwa na wajanja wachache wanaojifanya kuwa na madini wakati hawana, nawasihi wanunuzi wa madini kulitumia soko kikamilifu ili kuepuka udanganyifu na matapeli,” alisema na kuupongeza uongozi wa Wilaya ya Chunya, wafanyabiashara wa madini kwa kuhakikisha Soko la Madini Chunya limezinduliwa ndani ya muda uliopangwa.Akizungumzia hali ya uanzishwaji wa masoko ya madini nchini, Mwenyekiti wa Tume ya Madini, Profesa Kikula alisema hadi kufikia sasa masoko matano yameshafunguliwa Geita, Singida, Kahama, Namanga na Chunya. Alisema mengine yanatarajiwa kufunguliwa kabla ya kesho ikiwa ni pamoja na Soko la Madini ya Dhahabu na Vito vya Thamani Ruvuma, Soko la Madini Shinyanga, Soko la Madini Dodoma na Soko la Madini Mbeya. Profesa Kikula alitaja masoko mengine ambayo yanatarajiwa kufunguliwa hivi karibuni kuwa ni pamoja na Soko la Madini ya Bati (tin) na Soko la Madini ya Dhahabu Handeni."
897bf1448815e1b20b77416abcd4502baa854609," RAIS wa Shirikisho la Riadha Tanzania (RT), Anthony Mtaka amesema kuwa hakuna mgogoro wowote unaoendelea kati yao. Mtaka ameyasema hayo jana mbele ya waandishi wa habari jijini Dar es Salaam wakati akielezea kauli ya mwanariadha nyota wa Tanzania, Alphonce Simbu kukutofanya vizuri katika mashindano ya 17 ya riadha ya Dunia kulisababishwa na kutoandaliwa vizuri kutokana na mgogoro uliopo ndani ya RT. Simbu alisema hivi karibuni kuwa timu ya Tanzania iliyoshiriki mashindano hayo Doha, Qatar haikupata maandalizi yoyote kwa sababu viongozi wa RT walikuwa wakiendeleza malumbano tu na kumsusia jukumu hilo Katibu Mkuu wake, Wilhelm Gidabuday.Hata hivyo, Mtaka alikiri kutokuwa na maandalizi mazuri kwa timu ya Tanzania iliyoshiriki mashindano hayo kama walivyo- fanya kwa mashindano yaliyopita ya dunia jijini London 2017 na Olimpiki Brazil 2016.Alisema Simbu alikuwa na haki ya kuliongelea hilo kutokana na maandalizi yalitopita viongozi, makocha na wachezaji wote kuwa kitu kimoja, lakini sasa walijiweka kando baada ya RT kuandaa kambi Eldoret, Kenya, lakini wanariadha walikataa wakisisitiza kufanya mazoezi Arusha chini ya makocha wao.Alisema pamoja na kuandaa kambi, lakini katika utekelezaji pamoja na Simbu mwenyewe walidai Arusha watafanya vizuri zaidi, jambo ambalo lilipigwa na uongozi pamoja na yeye (Mtaka), kwani alijua wazi hakutakuwa na medali kwa maandalizi ya Arusha."
89af600c262bf0f90467ddc60a798c710409ca5b," Na Alfred Lasteck TAASISI ya Kuzuia na Kupambana na Rushwa (Takukuru) imemtaka Mwenyekiti wa Kamati ya Usajili ya Klabu ya Simba, Zacharia Hanspope kuripoti katika ofisi za taasisi hiyo au polisi kujibu tuhuma zinazomkabili.Aidha, Takukuru imeahidi zawadi nono kwa mwananchi yoyote yule atakayefanikisha kukamatwa kwa kiongozi huyo ambaye anadaiwa kutokomea kusikojulikana.Mbali na Hanspope, Mkurugenzi Mtendaji na Mmiliki wa Kampuni ya Ranky Infrasture and Engineering, Franklin Lauwo naye ametakiwa kujisalimisha Takukuru ili aweze kuhojiwa.Maagizo hayo yametolewa leo Ijumaa, jijini Dar es Salaam na Naibu Mkurugenzi Mkuu wa Takukuru, Brigedia Jenerali John Mbungo wakati alipokutana na kuzungumza na waandishi wa habari.Katika wito alioutoa, Mbungo alisema kuwa Hanspope kwa kushirikiana na washtakiwa wengine, Evans Aveva na Geofrey Nyange ‘Kaburu’ walitoa maelezo ya uongo kwa Mamlaka ya Mapato Tanzania (TRA) kuhusu ununuzi wa nyasi bandia (Artificial Turf) Mbungo alisema washtakiwa walisema uongo kuwa kudai kuwa walinunua nyasi bandia kutoka kwa Kampuni ya Ninah Guangzhou Trading kwa thamani ya dola za Kimarekani 40,577 (sawa na Sh milioni 92.5) na kwamba maelezo hayo yalikuwa ni ya uongo kwa maelezo kuwa bidhaa hiyo ilinunuliwa kwa dola 109,499 (Sawa na Sh milioni 249.6)Kwa upande mwingine, Takukuru imedai kuwa, kosa la Lauwo linalomkabili ni kufanya biashara ya ukandarasi bila kusajiliwa kwenye Bodi ya Makandarasi nchini na kuongeza kuwa alifanya kazi ya ukandarasi wa ujenzi wa Uwanja wa Mpira wa Miguu wa Simba uliopo katika eneo la Bunju lililopo katika Manispaa ya Kinondoni na kulipwa zaidi ya Sh milioni 249.9.“Tumewatafuta kwa njia mbalimbali bila mafanikio, sasa tunataka watoke walipo kusikojulikana na kuripoti Takukuru au kituo chochote cha polisi…Pia tutatoa zawadi nono kwa mwananchi atakayefanikisha kukamatwa kwa wat hao.,"" Bungo amenukuliwa.Taarifa kutoka Takukuru zimebainisha kuwa Hanspope anayedaiwa kuwa na pasipoti tatu aliondoka nchini na kwenda Mombasa nchini Kenya.“Akiwa huko Kenya inadaiwa aliondoka kwenda nchi nyingine, isipokuwa pia kuna taarifa kuwa amejificha hapa hapa nchi. Walipo kina Hanspope wanapaswa wajisalimishe, maana kuna mambo kadhaa anatakiwa kuyatolea maelezo. Tena tulibaini kuwa ana hati tatu za kusafiria zenye namba tofauti ambazo mbili ni za Tanzania na moja ya Afrika Mashariki,” alisema."
89b3233697a364f36648f5cc762b8871bb796219,"['Ni msimu mwengine ambao wakufunzi walioshindwa kuzisaidia timu zao kuvuka viwango fulani wamepata shinikizo kali kutoka kwa bodi simamizi za timu wanazofunza mbali na mashabiki wa timu hizo.', 'Shinikizo katika baadhi ya timu zimesababisha kufutiliwa mbali kwa wakufunzi hao ama hata kupewa onyo la kufutwa iwapo misururu ya matokeo mabaya itaendelea kushuhudiwa.', 'Hivi majuzi klabu ya AC Milan ilimteua Stefano Pioli kama meneja wake mpya, kufuatia kufutwa kwa Marco Giampaolo siku ya Jumanne baada ya miezi mitatu akiifunza timu hiyo. ', 'Hatua hiyo ilichukuliwa kufuatia  msururu mbaya wa matokeo. Lakini sio timu hiyo pekee ambapo meneja alikabiliwa na shinikizo kali na hatimaye kufutwa.', 'Kabu ya Olympique Lyonnais ya Ufaransa wiki hii imemfuta kazi kocha wake Sylvinho baada ya kuwa na matokeo mabovu toka walipompa kazi miezi michache iliyopita. ', 'Ijapokuwa hawajapigwa kalamu wakufunzi kama vile Zinedine Zidane wa Real Madrid ,Pochettino wa Tottenham na Marcos Silva wa Everton pia wapo chini ya shinikizo kufuatia matokeo mabaya.', 'Katika klabu ya Everton , aliyekuwa kocha wa timu hiyo David Moyes anapigiwa upatu kuchukua mahala pake Silva huku  Jose Mourinho akitarajiwa kumrithi Zinedine Zidane iwapo atapigwa kalamu. ', 'Silva huenda akaachishwa kazi baada ya timu yake kushindwa kupata ushindi wa ligi tangu siku ya kwanza ya mwezi Septemba licha ya kununua wachezaji wapya.', 'Klabu hiyo ilimuunga mkono na zaidi ya £100m msimu uliokwisha  lakini kumekuwa na ishara chache za timu hiyo kuimarika uwanjani.', 'Mourinho ni miongoni mwa wakufunzi waliokumbwa na kipindi kigumu katika klabu ya Man United kufuatia matokeo mabaya yanayodaiwa kusababishwa na mbinu yake ya uchezaji, uhusiano mbaya kati yake na wasimamizi wa bodi ya timu hiyo pamoja na wachezaji na kadhalika.', 'Ni nini kilichojiri? alipigwa shoka na mahala pake kuchukuliwa naye mkufunzi wa sasa  Ole Gunnar Solskjaer ambaye ni mmojawapo wa wachezaji wa kikosi cha United kilichoshinda kombe la mabingwa Ulaya 2008.', 'Je ni wakati kwa Ole Gunnar kuiaga Man United?', 'Baada mkufunzi huyo kuanza na mguu mzuri, kwa kushinda mechi 14 kati ya 19 akiwa kaimu mkufunzi aliandikisha kandarasi ya miaka mitatu. ', 'Lakini tangu hapo kocha huyo ameshindwa kuinoa timu hiyo licha ya kupewa fursa ya kusajili wachezaji wakati wa dirisha la uhamisho lililopita.', 'Na kufikia sasa timu hiyo ipo katika nafasi ya 12 na pointi 9 baada ya kucheza mechi nane huku ikishinda mara mbili  kushindwa mara tatu na kutoka sare mara tatu.', 'Wachanganuzi wanatabiri kwamba timu hiyo itajipata katika eneo la kushushwa daraja baada ya mechi dhidi ya Liverpool  na Norwich hatua ambayo huenda ikaamua hatma ya kocha Olegunnar Solskjaer.', 'Matumaini pekee ya United kujizolea pointi ni kucheza katika uwanja wa Old Trafford, lakini hilo pia halijaizuia United kupoteza mechi kufikia sasa,', 'Kocha huyo ameshinda mechi mbili pekee kati ya 13  na hivyobasi kuwa mara ya kwanza kwa United kuanza vibaya katika ligi ya England katika kipindi cha miaka 30.', 'Amedaiwa kuwaambia wachezaji wake kwamba kazi yake ipo hatarini baada ya klabu hiyo kushindwa na Newcastle mbali na kuwasisitizia wachezaji hao kwamba hatma zao hazijulikani iwapo hawataimarika , huku meneja mpya akitarajiwa kuchukua mahala pake.', ""''Ningependa kuomba msamaha kwa mashabiki kwa sababu hatushindi mechi , lakini hilo litanatokana na kuanza upya kujijenga, hivyobasi tumejipatia jukumu kubwa la kuweza kufaulu katika timu sita bora, bila kujali timu nne bora. Hivi sasa tunahitaji matokeo ili tuweze kwenda mbele'', alinukuliwa akisema."", 'Kocha huyo amekuwa akiomba kupewa muda zaidi na usimamizi wa timu hiyo kuwa na subra naye. ', 'Man United imejikuta imewekeza pakubwa na sio tu kwa kandarasi ya miaka mitatu aliyopewa kocha huyo. ', 'Mabadiliko ya kuwanunua Harry Maguire  na hususan Aaron wan Bissaka  pamoja na Dan James yamepokelewa vyema.', 'Ukweli kwamba wachezaji hao watatu wameanza vyema ni swala ambalo limemshawishi Ed Woodward kwamba klabu hiyo  ipo katika mwelekeo mwema. ', 'Tatizo ni kwamba Woodward na Man United wataendelea kulimbikiziwa lawama iwapo watahisi kuendelea kumuunga mkono Solskjaer. ', 'Hatahivyo baada ya kuruka kutoka mkufunzi mmoja hadi mwengine tangu alipostaafu Sir Alex Furguson  kuna kiu cha mkufunzi ambaye ataendelea kuifunza timu hiyo . ', 'Ufutaji wa David Moyes, Louis Van Gaal hadi Jose Mourinho haukuwa mzuri na athari zake zilikuwa ghali mno.', 'Lakini mapendekezo yoyote kwamba hilo pekee ni sababu kwa Solskjaer kusalia katika wadhfa huo - baada ya msururu wa matokeo ambayo yameleta ushindi mara 2 katika mechi 13 za ligi ya England - ni kutoeleweka kwa jukumu la mkufunzi katika klabu ya kisasa.', 'Solskjaer anazungumzia kuhusu kuimarisha utamaduni wa klabu hiyo na ni swala linalovutia kwa kweli ,lakini Sera kama hizo zinawezekana bila yeye kuwepo. ', 'United haimuhitaji mkufunzi huyo kutilia mkazo sera ya kuleta wachezaji vijana na wale walio na kiu katika kikosi hicho. ', 'Lengo lake ni kuimarisha timu hiyo uwanjani na kutumia raslimali zilizopo kwa lengo la kupata matokeo mazuri - kupitia mbinu nzuri ya mchezo. ', 'Lakini hali ilivyo ni kwamba ameshindwa na hana rekodi yoyote ya kumshawishi mtu yeyote kwamba atafanya lolote isipokuwa kuendelea kufeli katika siku za usoni.']"
8a00e47d47f430d08e977673bb3aa1260773505a," KAMPUNI uchimbaji madini ya Acacia inayomiliki migodi ya Bulyanhulu, Buzwagi na North Mara, imesema inathamini ushirikiano wa muda mrefu baina yake na Tanzania kwenye sekta ya madini.Pamoja na hayo, kampuni hiyo imebainisha kwamba itaisaidia Kampuni yake tanzu ya Barrick kwenye majadiliano na serikali ya Tanzania ya jinsi ya kulipa fedha zinazodaiwa na wanaamini watafikia muafaka wenye manufaa kwa pande zote.Aidha, Acacia wamesema kwa kutambua ushirikiano wao na Tanzania wataendelea kuwekeza kwenye sekta ya madini huku wakiweka wazi kuwa kwa mwaka 2019, wanatarajia kuzalisha kiasi cha wakia za dhahabu 500,000 hadi 550,000. Kauli ya Acacia imetolewa siku chache baada ya Mbunge wa Singida Mashariki kupitia Chama cha Demokrasia na Maendeleo (Chadema), Tundu Lissu kudai kuwa Barrick hawajakubali kulipa fedha yoyote kwa Tanzania kuhusu sakata la mchanga wa dhahabu.Alisema hayo wakati akihojiwa na mwandishi wa Shirika la Utangazaji la Uingereza (BBC), Steve Sucker kwenye kipindi cha Hard Talk. Kwa taarifa ya Acacia, maelezo ya Lissu katika kipindi hicho yanapingana na ukweli ulioelezwa na Acacia kuhusu mwenendo wake kibiashara nchini na juhudi zake za uzalishaji huku wakisimamia makubaliano yanayohusu kampuni zake tanzu.Katika taarifa yake kwa vyombo vya habari kuhusu utekelezaji wa kazi zake za uchimbaji dhahabu kwa mwaka jana katika migodi tajwa nchini, Acacia ilisema imefanikiwa kuzalisha wakia za dhahabu 521,980. Akizungumzia taarifa hiyo, Ofisa Mtendaji Mkuu Mpya wa Acacia, Peter Geleta alisema wanathamini ushirikiano wao na Tanzania wa muda mrefu kwenye sekta ya madini ambapo kwa mwaka 2018 wamelipa kodi na mrabaha zaidi ya dola za Marekani milioni 127.Aidha, alisema mwaka 2018 walifanikiwa kuwalipa wasambazaji wa ndani zaidi ya dola milioni 273 huku pia wakitoa ajira kwa wazawa kwa asilimia 97 sambamba na kuwekeza kwenye miradi ya kijamii yenye thamani ya dola za Marekani milioni 8.8. “Hayo yote tumefanya kwa kuwa tunathamini ushirikiano wetu na Tanzania wa muda mrefu na pia tunatambua nafasi yetu ya kuboresha maisha ya jamii inayozunguka migodi yetu kwa kuhakikisha tunaboresha maisha yao kwa kuanzisha miradi yenye tija kwao itakayobadilisha maisha,” alisema Geleta.Aliongeza kwa kutambua ushirikiano wao wa Tanzania wa muda mrefu, wataisaidia Barrick kwenye mazungumzo kuhusu ulipaji wa fidia ya biashara ya madini ili kuhakikisha suluhu inapatikana kwa manufaa ya pande zote. Akizungumzia ripoti ya uzalishaji dhahabu kwa mwaka 2018, Geleta alisema uzalishaji kwenye migodi yote mitatu nchini ulikuwa nzuri na walifanikiwa kuzalisha wakia wa dhahabu 521,980 ambapo awali walitarajia kuzalisha wakia kati ya 435,000 hadi 475,000. Akifafanua kwa mgodi mmoja mmoja, Geleta alisema mgodi wa North Mara umeendelea kufanya vizuri na mwaka 2018 walifanikiwa kuzalisha wakia za dhahabu 336,055 ikiwa ni ongezeko la asilimia nne ya mwaka 2017.Mgodi wa Buzwagi nao walizalisha wakia za dhahabu 145,440 mwaka 2018 ikiwa ni pungufu kwa asilimia 46 ya mwaka 2017 na kwamba mgodi wa Bulyanhulu wenyewe uliendelea kupunguza uzalishaji lakini walifanikiwa kuzalisha kiasi cha wakia za dhahabu 40,485 . Mapema mwaka 2017, Rais John Magufuli alizuia usafirishaji nje wa mchanga wa madini na kuunda Kamati Maalumu ya kuchunguza mchanga huo maarufu (makinikia) yaliyopo katika maeneo mbalimbali nchini.Matokeo ya uchunguzi huo yalibaini jumla ya makontena 277 ya mchanga huo katika bandari kavu jijini Dar es Salaam yakitaka kusafirishwa kwenda nje kuchenjuliwa na Kampuni ya Barrick. Hata hivyo, makontena hayo yalizuiwa kusafirishwa na kufanyiwa tathmini kubaini kiasi cha madini kilichopo na thamani yake ambapo ilibainika kuwa makontena 277 yalikuwa na wastani wa tani 7.8 za dhahabu yenye thamani ya kati ya shilingi bilioni 676 na bilioni 1,147.Baadaye kampuni hiyo ilitakiwa kulipa fidia ya hasara ya kusafirisha madini hayo kwa muda wa mrefu kuanzia miaka ya 1970 ambapo baadaye Mwenyekiti Mtendaji wa Barrick, Profesa John Thornton aliwasili nchini na kukutana na Rais na timu ya kamati ya mazungumzo kuhusu kulipa deni hilo.Katika mazungumzo hayo, Kampuni ya Barrick ilikubali kulipa Dola za Marekani milioni 300 sawa na Shilingi bilioni 700 kama malipo ya kuonesha nia njema na kufidia fedha zilizotokana na upotevu wa mapato kupitia biashara madini na kampuni hiyo. Mazungumzo hayo yako chini ya Waziri wa Sheria na Katiba, Profesa Palamagamba Kabudi ambaye pia ndiye Mwenyekiti wa Kamati hiyo ya mazungumzo na wawakilishi wa Kampuni ya Barrick."
8a04bf8e4820320ed7dba53cf31d7346ac0cf6f8," SERIKALI imeanza kugawa ekari 972,500 za ardhi kwa wafugaji wanaotangatanga kutafuta malisho ya mifugo ili kumaliza kabisa migogoro baina yao na wakulima iliyodumu kwa miaka mingi na kusababisha uvunjifu wa amani.Pia wafugaji wengi walipata hasara kwa mifugo yao kutaifishwa, kutozwa faini na hata mingine mingi kufa kutokana na kukamatwa kisha kushikiliwa kwa muda mrefu bila huduma muhimu ikiwemo maji, malisho na matibabu kwenye hifadhi mbalimbali za taifa nchini.Akizindua ugawaji wa ardhi hizo kwa wafugaji nchini katika Ranchi ya Kalambo wilayani Nkasi mkoani Rukwa, Waziri wa Mifugo na Uvuvi, Luhaga Mpina alisema uamuzi huo wa serikali umekuja kutokana na wafugaji wengi nchini kuhangaika kila mahali kutafuta malisho na kusababisha migogoro mingi baina yao na wakulima. Hivyo kwa upande wa Ranchi ya Kalambo, wafugaji wamegawiwa ekari 25,000 zenye uwezo wa kuhifadhi mifugo 6,000, na hadi sasa jumla ya ng’ombe 3,000 wameshaingia kwenye ranchi hiyo wakati serikali na wafugaji wenyewe wakiendelea kutafuta suluhisho la kudumu la kupata malisho.Waziri Mpina amewataka wafugaji wanaohangaika kutafuta malisho kutumia fursa hiyo ya serikali ya uwepo wa maeneo ya kulishia mifugo ili wawe karibu na huduma za tiba na chanjo pindi mifugo yao inapopata maradhi.Aidha, aliipongeza kamati maalumu aliyoiunda ya kutatua migogoro ya wafugaji na watumiaji wengine wa ardhi kwa kufanikisha upimaji na ugawaji wa ardhi hiyo kwa wafugaji pamoja na kutatua migogoro yote iliyokuwepo baina ya wafugaji na watumiaji wengine wa ardhi katika mikoa ya Rukwa, Katavi na Kigoma.Pia alimwagiza Katibu Mkuu Mifugo kuhakikisha ukarabati wa kituo cha uchunguzi wa magonjwa ya wanyama cha Kanda ya Kusini Magharibi kinakamilika ifikapo Februari mwakani ili mikoa ya Katavi na Rukwa kutokuwa na kituo hicho licha ya kuwepo mifugo mingi.Kaimu Mkuu wa Mkoa wa Rukwa, Dk Halfan Haule alisema kutokuwepo kwa maeneo ya malisho na maji ya kutosha kwa ajili ya mifugo kumekuwepo na migogoro kati ya wafugaji na watumiaji wengine wa ardhi na kumshukuru waziri kwa uamuzi wa kugawa vitalu kwa wafugaji.Pia alisema Mkoa wa Rukwa umekuwa ukikabiliwa na magonjwa ya mifugo ikiwemo homa ya nguruwe (ASF), Homa ya Mapafu ya Ng’ombe (CBPP), Homa ya mapafu ya mbuzi (CCPP), Ugonjwa wa miguu na midomo (FMD), Ugonjwa wa mapele ngozi (LSD), Ugonjwa wa kichaa cha mbwa na ugonjwa wa mdondo (ND).Katibu wa Umoja wa Wafugaji Ranchi ya Kalambo, Benuel Benzeth aliishukuru Serikali ya Awamu ya Tano inayoongozwa na Rais John Magufuli, kwa uamuzi wake wa kugawa maeneo hayo ya serikali kwa wafugaji katika kipindi ambacho wanaendelea kutafuta suluhisho la kudumu la changamoto ya malisho.Benzeth alisema mifugo yao mingi imekufa na mingine kudhoofika kutokana na kukamatwa na kushikiliwa kwenye hifadhi bila matunzo na wakati wote serikali haijawahi kuchukua hatua za kuwasaidia wafugaji na kumshukuru waziri kwa uamuzi huo ambao umewezesha mifugo mingi kupona na kuendelea na uzalishaji.Awali akizungumza baada ya kutembelea Kiwanda cha Nyama cha SAAFI mjini Sumbawanga mkoani Rukwa, Waziri Mpina alisema serikali inafanya kazi usiku na mchana kuhakikisha kiwanda hicho kinaanza kufanya kazi haraka ili kusaidia upatikanaji wa mifugo takribani milioni sita iliyoko Rukwa, Katavi, Songwe na Mbeya."
8aa6e6fbcd12d694dbdd004d64ccde6fc467e228," Michezo mingine ilikuwa kama sio sare, basi ni Yanga ilipoteza. Ni mchezo ambao hautakuwa rahisi kwa Yanga wala Majimaji. Yanga imetoka kupata ushindi wa bao 1-0 kwenye Uwanja wa Sabasaba dhidi ya wenyeji Mji Njombe, na mchezo wa kwanza ilipata sare ya bao 1-1 dhidi ya Lipuli FC kwenye Uwanja wa Uhuru.Mabingwa hao watetezi wa ligi wana pointi nne, ambapo kama watakubali kufungwa leo watakuwa wana kazi kwa sababu watashuka nafasi za katikati ikiwa wale wanaofuatana watashinda. Lakini wakishinda itawapa nafasi zaidi ya kuendelea kupigania nafasi za juu katika uongozi wa ligi.Hali mbaya ni kwa Majimaji ambao wameanza vibaya ligi kwani wana pointi moja pekee. Timu hiyo msimu uliopita ilicheza karibu mechi saba bila ushindi na kunusurika kushuka daraja. Katika mechi mbili ilizocheza msimu huu ilifungwa na Mbeya City 1-0 na kutoka sare ya mabao 2-2 dhidi ya Tanzania Prisons.Mchezo wa leo una umuhimu kwao kutumia vyema uwanja wa nyumbani kushinda. Mechi nyingine zitakazochezwa leo ni Mtibwa Sugar dhidi ya Mbao FC ya Mwanza ukiwa ni mchezo wa tatu kwenye uwanja wake wa nyumbani.Mtibwa imeanza vyema mechi zake za awali, kwani ilishinda 1-0 dhidi ya Stand United na bao 1-0 dhidi ya Mwadui na kabla ya mechi ya jana kati ya Azam FC na Kagera Sugar, ilikuwa ikitamba kileleni kwa pointi sita.Bado Mtibwa ina nafasi ya kuendeleza ushindi kwenye uwanja wake na kuendelea kushika usukuni wa ligi hiyo inayoshirikisha timu 20. Stand United itakuwa kwenye uwanja wa nyumbani kuwakaribisha Singida United.Utakuwa ni mchezo mgumu kutokana na kupoteza michezo miwili iliyopita hivyo, huenda ikapambana kupata pointi tatu. Kwa Singida United nayo ilishinda mchezo mmoja na kupoteza mmoja.Lipuli sio timu ya mchezo, kwani ukikaa vibaya inakumaliza. Imeshinda mchezo mmoja na mwingine kutoka sare na leo itakuwa kwenye uwanja wake wa Samora kuwakaribisha Ruvu Shooting. Pia, Prisons inatarajia kucheza dhidi ya Ndanda FC.Timu zote ziko vizuri zimekuwa zikipambana na huenda yeyote akaibuka na ushindi. Kesho kutakuwa na mechi mbili, Simba ikiwakaribisha Mwadui FC kwenye Uwanja wa Uhuru na Mbeya City dhidi ya Njombe Mji kwenye Uwanja wa Sokoine jijini Mbeya."
8ac57b97d3011dd06d76b12f98d6ba6e379a8583," MAMLAKA ya Udhibiti Huduma za Nishati na Maji (Ewura) imekuwa daraja muhimu katika kulinda haki za watumiaji, usambazaji bora wa huduma na mdau mkubwa serikali.Ewura inadhibiti sekta ndogo za petroli, umeme, gesi asili, maji safi na usafi wa mazingira huku mkazo ukiwekwa hasa katika udhibiti wa kiufundi na kiuchumi wa sekta hizo. Wajibu wa mamlaka hii ni pamoja na utoaji wa leseni, kupitia gharama za bidhaa, kusimamia utendaji na viwango vya ubora, usalama, afya na mazingira.Mamlaka pia ndiyo inayoweka viwango vya bidhaa na huduma zinazotolewa, kudhibiti gharama na tozo, kuunda kanuni na taratibu za kusimamia utendaji wa sekta husika. Katika kutimiza wajibu wake huo, mamlaka inajitahidi kuhakikisha inakuza ushindani bora na ufanisi wa kiuchumi. Kadhalika, inalinda maslahi ya watumiaji (walaji) na maslahi ya kifedha ya wasambazaji nishati mbalimbali nchini.Inakwenda mbali na kuhakikisha upatikanaji wa huduma kwa watumiaji wote wakiwamo wenye kipato cha chini, wa vijijini na wasiojiweza, na pia inalinda na kuhifadhi mazingira, na kukuza uelewa wa jamii kwa sekta zote.Kwa mujibu wa Ripoti ya Ewura ya Kutathmini Mwenendo wa Sekta Ndogo ya Petroli nchini ya Mwaka 2017, ukuaji huo wa sekta umechangiwa na mambo mengi hasa ukuaji wa sekta nyingine za kiuchumi zikiwamo za kilimo, ujenzi na usafirishaji.Mwenyekiti wa Bodi ya Wakurugenzi wa Ewura, Profesa Jamidu Katima anasema mamlaka imekuwa ikitoa ripoti ya sekta ndogo ya petroli, na hiyo ya sasa ni ya nne ya mwaka 2017. Katika utoaji ripoti hizo, Profesa Katima anasema hayo ni matunda ya juhudi mtambuka kuanzia kwa wajumbe wa bodi, menejimenti na hasa timu nzima ya mamlaka hiyo.“Wafanyakazi kwa umoja wao, wamefanya kazi kwa juhudi na maarifa na kikamilifu katika kudhibiti na hivyo, kupata mafanikio makubwa katika sekta ndogo ya petroli nchini,” anasema. Katima anasema katika kipindi cha miaka 11 ya uhai wa Ewura, mamlaka hiyo imekuwa kinara kutekeleza matakwa ya wadau. Anasema imechangia kuwapa wanaohitaji wateja, zikiwemo huduma bora za mazao ya pertoli, utoaji wa huduma katika uwepo wa uzalishaji ulinzi katika usambazaji.Huduma hizo zote zimeboreshwa na kuimarishwa, hata bei ya petroli, dizeli na mafuta ya taa bei zimekuwa hazibadiliki kiasi cha kuumiza wananchi kutokana na mfumo wa bei za soko la dunia.Anasema kuna mkakati kuhakikisha familia nzima ya Ewura inaendelea kutoa huduma bora, na kila mmoja anachangia muda wake, akili na maarifa kuendelea kuimarisha huduma zote katika sekta ya petroli. Kaimu Mkurugenzi Mkuu wa Ewura, Nzinyangwa Mchany anasema lengo la mamlaka hiyo ni kulinda matakwa ya watumiaji, kuweka ubora katika usambazaji na serikali, ambao kwa pamoja ndio wadau wa huduma wakubwa wa mamlaka hiyo.“Ewura katika uhai wake wa miaka 11, imejikita katika kuhakikisha wadau wake watatu wanapata huduma kutoka katika mamlaka hiyo,” anasema Mchany. Kama miaka mingi iliyopita, mwaka 2017, mamlaka hiyo imejikita katika kuboresha utoaji wa huduma zake kwa wadau hao katika sekta nishati na maji pamoja na sekta ndogo ya petroli.“Sheria ya Petroli katika Kifungu 392 na sheria ya kuanzishwa Ewura katika Kifungu cha 414, zimekasimu mamlaka ya kuratibu shughuli za sekta ndogo ya petroli Tanzania Bara,” anasema.Kwa mujibu wa vifungu hivyo, Ewura imepewa mamlaka ya ufundi, uchumi na shughuli za kuratibu usalama katika sekta ndogo ya petroli. Shughuli za uratibu wa sekta ndogo ya petroli zinaboreshwa na Ewura. Mchany anasema katika sekta hiyo, Ewura inawajibika kudumisha usalama na ubora wa mazao ya petroli yanayosambazwa nchini.Anasema inapaswa kupanga bei kuanzia na manunuzi, utunzaji, usafirishaji na usambazaji wa mazao ya petroli. “Lakini pia ina wajibu wa kuvutia wawekezaji kwa kutoa leseni za uwiano wa petroli na huduma zake, hivyo kusaidia kuhakikisha upatikanaji wa mazao ya petroli unakuwa wa uhakika nchini,” anasema. Mcheny anasema, Ewura inatakiwa kuandaa uwanja sawa kwa kulinda matakwa ya watoaji huduma hiyo na wasambaza katika maeneo mbalimbali nchini.“Ina wajibu wa kuhakikisha inaboresha sera za serikali kama zilivyoonesha katika Sera ya Taifa ya Nishati ya Mwaka 2015,” anasema. Kaimu Mkurugenzi Mkuu anasema katika mwaka 2017, kwa wastani sekta ndogo ya petroli nchini imeendelea kukua sambamba na ukuaji wa uchumi nchini. Ripoti hii ya nne ya uendeshaji na sekta ya ndogo ya petroli nchini, ina takwimu zinazoonesha ukuaji huo na hasa namna Ewura inavyodhibiti utoaji wa huduma hiyo nchini. Imetoa mfumo mzima wa utoaji huduma kwa wingi na ubora katika mwaka mzima wa 2017 na imeonesha matokeo na mafanikio ya maendeleo, changamoto zinazoipata mamlaka na mkakati wa siku zijazo katika kuhakikisha utoaji wa huduma unakuwa bora zaidi.Mkuu wa Kitengo cha Mawasiliano na Uhusiano cha Ewura, Titus Kaguo anasema mamlaka hiyo imeandaa kwa mara ya nne ripoti ya utendaji wa sekta ndogo ya petroli, inayoonesha wazi namna mamlaka hiyo inavyohakikisha huduma za nishati ya petroli zinakidhi viwango kwa wadau. “Ewura inajua bayana kwamba sekta ndogo ya petroli ni muhimu katika maendeleo ya jamii na uchumi na hasa katika kusaidia mpango wa taifa wa 2025 unaolenga kuifanya nchi ifikie uchumi wa kati,” anasema Kaguo.Kutokana na mkakati huo wa serikali, Ewura imeweka mkakati katika kuboresha mazingira ya uratibu sambamba na serikali katika kufikia malengo ya kitaasisi na kuratibu ili kuvutia wawekezaji katika sekta hiyo. “Ni wajibu wa Ewura pia kuhakikisha vituo vya mafuta vinavyojengwa na vilivyopo vinakuwa katika viwango vinavyotakiwa kabla ya kupewa leseni,” anasema.Mafanikio hayo hutokana na ufanyaji kazi na ushirikiano ndani ya Ewura, katika kuhakikisha kwamba malengo ya uratibu yanafikia katika malengo ya kuratibu sekta ndogo hiyo. “Hii pia ni hatua moja mbele katika kuhakikisha kwamba kuna ushindani wa haki miongoni mwa wafanyabiashara wa mafuta, kwa kulipa kodi inayostahili na kufuata bei zinazotangazwa na mamlaka,” anasema.Ili kuhakikisha kwamba sekta hiyo ndogo inakua katika ubora unaotakiwa, Ewura iliendesha ukaguzi wa miundombinu ili kuhakikisha kwamba yote ina vibali vinavyohusika kabla ya ujenzi. Kutokana na ukaguzi wa mara kwa mara, inategemewa kwamba viwango vya vituo vya mafuta nchini vitaboreshwa, na tabia ya kuhujumu mafuta ya nchi za nje au yenye msamaha wa kodi zitapungua, na hatimaye mteja atahudumiwa na kuridhika.Kuhusu bei za mafuta, Ewura inafuatilia kwa karibu ikiwianisha na mwenendo katika soko la dunia kwa mafuta ghafi na safi. Mwaka 2015, bei za mafuta ghafi kwenye soko la dunia ziliimarika, japokuwa zilikuwa chini ikilinganishwa na bei za wakati huo mwaka 2014.Wahusika walipewa adhabu kwa mujibu wa sheria. Sheria inamtaka yeyote anayetaka kujihusisha na shughuli inayodhibitiwa, aombe leseni inayohusika kutoka Ewura, kwa kujaza fomu na kulipa ada inayotakiwa. Ripoti ya mwaka 2017 imetolewa rasmi kwa ajili ya kusambaza kwa serikali na wadau wengine, kukusanya takwimu na habari zinazohusu huduma inayotolewa na sekta ndogo ya petroli nchini. Katika kuhakikisha mamlaka inafanya kazi kwa ufanisi zaidi katika kipindi hiki, imefanya marejeo ya taratibu tisa ambazo zinaboresha usimamizi wa sekta ndogo ya petroli nchini."
8b6d5c21a1cd3fdc808991200d40ed4216fb434f," Uzinduzi wa huduma hiyo, itakayojulikana kama Airtel UNI 255 kwa vyuo vikuu vilivyopo Dar es Salaam, itafanyika viwanja vya Mabibo hosteli.Akizungumza kuhusu uzinduzi wa huduma hiyo, Meneja Uhusiano wa Airtel, Jackson Mmbando alisema: “Airtel Uni 255 ni huduma pekee ya kibunifu kutoka Airtel Maalum kwa wanafunzi wa vyuo yenye kuwapa unafuu wa kuwasiliana wawapo chuoni.”Aidha, alisema wanafunzi wote wa chuo wanaotaka kupata nyongeza ya vile wanavyosoma kwenye mtandao, huduma hiyo ndio jibu sahihi.Alisema huduma hiyo tayari imeshazinduliwa katika vyuo vikuu vingine vilivyo katika mikoa ya Dodoma, Mbeya, Iringa na Mwanza na imeonesha mafanikio makubwa kwa watumiaji.Meneja wa huduma hiyo ya UNI 255, Anneth Muga alisema Airtel ilianzisha huduma ya UNI255 ili kuendana sambamba na mkakati wao wa kusaidia vyuo vikuu nchini, kutumia ipasavyo huduma za mtandao ili kuboresha sekta ya elimu."
8ba27d258fde5d01ce3a01d3b32e3a77f5aaa01c," JESHI la Polisi, wilaya ya Chamwino mkoani Dodoma linawashikilia watu wawili wakazi wa kijiji cha Membe ambao ni mume na mke, kwa tuhuma za kusababisha binti kutoroka shuleni kutokana na baba yake kumsumbua kumtaka kimapenzi huku mama mzazi wa binti akifi cha siri hiyo.Baba huyo wa kufikia pia anadaiwa kuwahi kumpa mimba binti mkubwa wa mke wake na kwamba alikwenda kumtoa mimba hiyo kabla ya kutoroka kijijini hapo na kesi hiyo iliripotiwa katika kituo ha polisi Chamwno.Wanaoshikiliwa kituoni hapo ni Athumani Salum (35) ambaye ni baba wa kufikia wa binti huyo na Paulina Mazengo (45) ambaye ni mama mzazi wa binti. Wakati wanaoana na baba huyo alimkuta mama wa binti akiwa na watoto watatu.Wazazi hao pamoja na binti huyo jana walifikishwa katika ofisi za kijiji cha Membe chini ya kamati ya maendeleo ya kata ambayo iliongozwa na diwani wa kata hiyo George Malima.Akizungumza kwenye kikao hicho mtendaji wa kijiji cha Membe Amina Moshi alisema Julai 15, mwaka huu alikuja mama wa mwanafunzi huyo ambaye anasoma kidato cha kwanza katika shule ya sekondari ya Membe na kutoa taarifa ya kutoweka kwa binti yake na kumuandikia barua ya kwenda kituo cha polisi Dabalo na alipewa RB.Alisema baada ya muda alipigiwa simu na mkazi wa kijiji hicho Charles Msisiri ambaye alikuwa Dodoma Mjini na kumpa taarifa kuwa amekutana na binti kwenye gari na anamrudisha kijijini. Moshi alisema baadaye binti huyo aliletwa ofisi ya kijiji na mama mzazi wa binti alikuwa amefika.“Nikamuhoji binti kwa nini alikuwa ametoroka akasema alienda mjini kutafuta kazi za ndani,” alisema na kuongeza kuwa baada ya mazungumzo, mama wa binti alikataa kuondoka na binti yake kwa madai kuwa hamtaki aishi nyumbani kwake.“Mama alimkataa mtoto kata kata na akataka alale ofisi za kata ili kesho yake ampeleke polisi, ikabidi mtoto niende naye nyumbani kwangu,”alisema na kuongeza kuwa baada ya kumhoji binti sababu za kutoroka alisema alikuwa hapewi mahitaji muhimu na hata akidawa michango shuleni akimuambia baba yake mdogo anasema hana .Binti huyo alimuambia pia baba yake mdogo alikuwa na kawaida ya kuingia chumbani kwake mara kwa mara bila kupiga hodi.Kwa mujibu wa Moshi, binti huyo mwenye umri wa miaka 17 katika maelezo yake alisema amekuwa akiishi maisha magumu kutokana na kushindwana baadhi ya vitu anavyofanya baba yake mdogo.“Huwa ananiambia sikupi mahitaji ya shule wala michango utajuana na mama yako, unajitesa mwenyewe ungekuwa unakubai masharti yangu usipengepata tabu hivi, nikimuuliza masharti gani anajibu kwani wewe hujui, nikimuambia mama anasema nyamaza,” alisema“Nakumbuka wakati nikiwa darasa la saba baba yangu aliwahi kuniambia kuwa anataka vocha, nilipomuuliza fedha iko wapi niende dukani nikamnunulie akanijibu kuwa sio vocha ya kuingiza kwenye simu…pia miaka ya nyuma aliwahi kumpa dada yangu ujauzito,” Moshi alielezwa na binti huyo.Mama wa binti huyo, Paulina Mazengo alisema ana watoto saba kati yao watatu aliwazaa katika ndoa yake ya kwanza, baada ya mumewe kufariki aliolewa tena na sasa ana watoto wengine wanne.Alisema binti huyo amekuwa akiishi naye lakini mara kwa mara amekuwa na tabia ya kutoroka jambo ambalo linaweza kusababisa kuvunja ndoa yake kwani mumewe hamtaki aishi pale nyumbani na kuongeza kuwa mama alikiri kweli binti huyo amekuwa akimshtakia kuwa baba yake wa kufikia amekuwa akimtaka kimapenzi.Athumani Salum, baba wa kufikia wa binti huyi alisema alianza kuishi na Paulina mwaka 2002 na alikuta akiwa na watoto wanne na kudai kuwa binti huyo hataki kusoma shule na aliwahi kumuambia kama hataki shule aende kwa ndugu zake.Daniel Mwalimu ambaye ni kaka wa binti huyo alisema binti huyo ni mtoto wa baba yake ambaye kwa sasa ni marehemu na tangu mdogo amekuwa akiishi kwa mama yake na kuwa bint huyo amekuwa na tabia ya kutoroka mara kwa mara, pia wakati mwingine wamekuwa wakiishi nae.“Mtuhumiwa alishawahi kumpa mimba dada yangu mwingine na akatorokea kwao Tanga na baada ya kurudi akajigamba,” alisema Mwalimu.Ofisa Mtendaji wa kata ya Membe, Mark Itallange alisema watuhumiwa hao watapelekwa katika kituo cha polisi Chamwino kwa ajili ya hatua zaidi za kisheria.Alitaka jamii kushirikiana ili kuondoa changamoto ya watoto kuacha shule kutokana na matatizo kwenye familia wanazoishi na kuwa binti huyo atakuwa chini ya usimamizi wa mtendaji wa kijiji wakati wakisubiri taratibu nyingine.Mkuu wa kituo cha Polisi Chamwino Godfrey Solonga jana hakupatikana kuzungumzia tukio hilo kwa maelezo kuwa alikuwa kwenye kikao, lakini askari wa kituoni hapo walithibitisha kushikiliwa kwa watuhumiwa hao."
8bac789341101abeb21ae2bc647a5ac4537d8bf9," Alisema hayo jana Dar es Salaam wakati akizungumza na waandishi wa habari na kuelezea namna Rais huyo alivyokutana na serikali na kuzungumzia maendeleo ya soka.Miongoni mwa mambo hayo alisema Rais John Magufuli aliyewakilishwa na Waziri Mkuu, Kassim Majaliwa, alituma salamu kuishukuru Fifa kwa kukubali kufanya mkutano huo na kukanyaga ardhi ya Tanzania.“Rais alisema tusirudi kuwa kichwa cha mwendawazimu kwa kusindikiza wengine wakifanya vizuri, bali ni wakati wa kubadilika na kuwa washindani,”amesema Dk Mwakyembe.Pia, alisema walitaka kuungwa mkono na Fifa katika ujenzi wa viwanja tisa, kati ya hivyo, saba Tanzania bara na viwili Zanzibar suala ambalo litafanyika kutokana na fedha za maendeleo ya soka zinazotolewa na shirikisho hilo la kimataifa kwa Shirikisho la Soka Tanzania (TFF) kila mwaka.Dk Mwakyembe amesema, Fifa walikuwa wakitoa zaidi ya milioni 500 kwa mwaka kwa maendeleo ya soka na wameahidi ongezeko mara nne na sasa watakuwa wanatoa Sh bilioni 2.7 kwa mwaka.Kwa mujibu wa Rais wa TFF, Wallace Karia, fedha hizo za maendeleo zilizuiliwa tangu 2015 kutokana na skendo ya rushwa baada ya kusafishwa wakati wowote zitaruhusiwa tena huku Waziri huyo akisisitiza uwazi katika matumizi.Kuhusu uanachama wa Zanzibar Shirikisho la soka Afrika (Caf), baada ya mazungumzo pande zote na Zanzibar ikiwakilishwa na Waziri wa Habari, Utalii, Utamaduni na Michezo, Rashid Juma, Rais Infantino alikiri kuyaona mazingira na kuwataka waendelee kubadilishana mawazo Kuhusu michuano ya vijana chini ya umri wa miaka 17, Mwakyembe alisema wameruhusiwa kufanya Dar es Salaam kwa vile ndiko kwenye viwanja vingi, hoteli kubwa za nyota tano na hospitali za kisasa.Waziri Mwakyembe aligusia michuano ya shule za msingi (Umitashumta) na Sekondari (Umisseta) kuungwa mkono, jambo ambalo Infantino alisema kupitia mradi ujao mwishoni mwa mwaka huu Tanzania itanufaika kwa kupewa mipira na jezi.Pamoja na hayo yote, alishukuru vyombo vya habari kwa kuripoti vizuri ujio wa rais huyo na kuwaahidi kuwakutanisha na Rais Magufuli kama ambavyo waliwahi kuomba."
8bb8c2e76969a4d5dbf60a5d57eb04af8b20c4bd," Katika kuunga mkono jitihada za Serikali ya awamu ya tano katika kuboresha sekta ya elimu, Benki ya NMB imetoa jumla ya madawati 150 pamoja na mabati kwa shule tatu katika Halmashauri ya Kigamboni.Shule ambazo zimenufaika na msaada huo ni shule ya msingi Pemba Mnazi, Ufukuni, Kibugumo na Gomvu huku thamani halisi ya vifaa vyote ni shilingi milioni 20. Akikabidhi madawati hayo kwa Mkurugenzi wa Halmashauri hiyo, leo Jumatato (Julai 17, 2019), Mkuu wa Kitengo cha Biashara za Serikali, Vicky Bishubo amesema banki hiyo imekuwa mstari wa mbele katika kuhakikisha watoto wa Kitanzania wanapata elimu bora. “Changamoto za sekta ya elimu na Afya Tanzania kwa NMB ni jambo la kipaumbele, hii ni kutokana na ukweli kwamba afya na elimu ni nguzo kuu ya maendeleo kwa taifa lolote hapa duniani. NMB tumekuwa mstari wa mbele kuchangia miradi mbalimbali ya maendeleo kwa wananchi kwa lengo la kurejesha sehemu ya faida yetu kwa jamii. Kwa zaidi ya miaka saba mfululizo tumechangia asilimia 1℅ ya faida yetu kama sehemu ya uwajibikaji kwa jamii inayotunzunguka,” alisema Bi Bishubo.Alisema benki hiyo tayari imeshatoa misaada yenye thamani ya zaidi ya millioni 400 kwa mwaka huu wa 2019 tu. Aidha aliongeza kuwa kwa mwaka 2019, NMB imetenga Zaidi ya shilingi bilioni 1 kwa ajili ya kuchangia maendeleo ya jamii ikiwemo kusaidia sekta ya afya na elimu. “Kiasi hiki kinatufanya kuwa benki ya kwanza katika kuchangia maendeleo kuliko benki yoyote nchini,” alisema. Kwa upande wake Mkurugenzi wa Halmashauri ya Manispaa ya Kigamboni, Mhandisi Ng’wilabuzu Ludigija ameziomba taasisi na makampuni mengine yawe na moyo kama wa NMB katika kuisaidia jamii. Alisema kuwa benki hiyo imekuwa mstari wa mbele kwenye kusaidia mambo mbalimbali ya kimaendeleo katika Wilaya yake ambayo ni Wilaya mpya. “Wilaya yetu ni Wilaya mpya na hivyo inakabiliwa na changamoto mbalimbali ikiwemo uchache wa vyumba vya madarasa na madawati kwa ajili ya wanafunzi wetu wanaongezeka kila mwaka. Ni imani yangu tutapata wadau wengine zaidi watakaotusaidia kwenye kuzipunguza hizi changamoto ili watoto wetu wasiwe wanakaa chini. Kumfundisha mtoto akawa na mwandiko mzuri wakati anaandikia kwenye magoti, inakuwa ni kazi sana ,” alisema Mkurugenzi huyo.Afisa Elimu, Vifaa na Takwimu wa Kigamboni, Frank Makingi alisema msaada huo umesaidia kupunguza upungufu wa madawati, ambapo awali tulikuwa na upungufu wa madawati 2242 na sasa Halmashauri hiyo ina upungufu wa madawati 2092."
8c0d596e13f61b8f2785d18f7728cd7f59dfd91a," Mchangiaji anatakiwa kutuma neno MAAFA kwenda namba 15626 . Ujumbe huu utalipiwa Sh 256 na pesa hiyo itaingia kwenye mfuko wa kuchangia waathirika wa mafuriko mkoani Shinyanga.Taarifa hiyo wameitoa jana wakati walipowatembelea waathirika wa mafuriko ya mvua katika wilaya ya Kahama mkoani shinyanga na kuwapatia msaada wa mahitaji muhimu Zaidi ya watu 35 walikufa katika janga hilo ambalo liliacha mamia ya watu bila makazi.Akizungumza wakati wa makabidhiano ya msaada huu, Meneja Mauzo wa Airtel Shinyanga Ezekiel Nungwi alisema taasisi hiyo inaungana na taifa katika kutoa pole kwa familia zilizopoteza ndugu zao na marafiki na wanafamilia kutokana na mafuriko hayo.“Tunatambua pia mafuriko haya yamewaacha wakazi wengi bila makazi, huku mazao yao kuharibiwa na mifugo yao kufa hivyo tunaungana kwa pamoja kutoa msaada kwa namna tutakayoweza , “ alisema.Katika hafla hiyo Airtel wametoa msaada wa mabati, mablangeti, magodoro pamoja na chakula vyenye thamani ya Sh milioni 3 na kuwaomba Watanzania kuungana nao ili kuepuka milipuko ya magonjwa isitokee na kuwawezesha kurudi kufanya shughuli zao za kawaida mapema iwezekanavyo.Akizungumza kwa niaba ya wakazi wa Kahama Mkuu wa Wilaya Benson Mpesya amewashukuru Airtel kwa kuwakumbuka wananchi wa Kahama na kuomba misaada zaidi ili kukabili changamoto zilizopo wilayani humo."
8c399ef2d3cecd969018e5919f079602ec8592d0," MAMLAKA ya Mapato Tanzania (TRA) imekutana na mawakili kwa lengo la kusikiliza hoja na changamoto za kiutendaji za kikodi wanazokutana nazo katika majukumu ya kila siku ili kwa pamoja watambue njia ya kuzitatua.Kamishna wa kodi za ndani wa TRA, Abdul Mapembe amesema hayo kwenye mkutano huo uliofanyika jijini Dar es Salaam.Alisema jukumu lao ni kukusanya mapato ya Serikali, ikiwa ni pamoja na kutoa elimu hivyo TRA imekuwa ikikutana na wadau mbalimbali na kujadiliana mambo ya kikodi.Awali, Kamishna Mkuu wa TRA, Charles Kichere amesema mamlaka hiyo inatambua umuhimu wa kuwa na mahusiano kati yake, walipa kodi na wadau wengine ndio maana imetengeneza mkataba wa huduma na mlipakodi kuonyesha dhamira yake ya kutoa huduma bora kwa walipakodi na wadau wengine.Alitaja mambo manne muhimu ambayo ni wajibu na haki ya mlipakodi ambapo mamlaka inategemea kutoka kwa walipa kodi na mawakili kuwa ni kusajiliwa, uwasilishaji wa ritani za kodi, usahihi wa ritani au madai ya marejesho pamoja na malipo ya kodi kwa wakati.Alisema Rais John Magufuli kwa nyakati tofauti amekuwa akisisitiza wananchi kulipa kodi kwa ajili ya maendeleo ya taifa.“Lengo hili litatimia endapo sisi sote tutashirikiana na kutimiza wajibu wetu ikiwemo kulipa kodi stahiki kwa wakati, kuboresha ushirikiano baina ya serikali na wafanyabiashara, kutofumbia macho vitendo vya rushwa, magendo, uhalifu na uhujumu uchumi na vitendo vingine ambavyo vinasababisha nchi kupoteza mapato,” amesema.Wakichangia hoja katika mkutano huo mawakili wamesema wamekuwa wakipata changamoto katika maeneo ya kazi yao hivyo wakati mwingine wanatoa msaada wa kisheria kwa mteja lakini hawalipwi pesa kwa wakati ilhali TRA inawahitaji walipe kodi.Pia walisema mashine ya kielektroniki ya EFDs huuzwa kwa bei kubwa hivyo inawavunja moyo mawakili vijana wanaotaka kujiajiri.“Hela ya EFDs mashine ni kubwa sana inavunja tama vijana kuanza biashara, mngetafuta utaratibu wa kupunguza gharama,” amesema wakili mojawapo.Ofisa Mtendaji Mkuu wa Chama cha Wanasheria nchini (TLS), Kaleb Gamaya amesema inapofika wakati wa kuhuisha leseni mawakili wanakuwa na hofu katika hilo.Pia aliomba TRA kuwepo na dawati maalum kwa ajili ya kushughulikia masuala ya mawakili badala ya kusumbuka muda mrefu kuyafuatilia."
8d71c5e43546c487adfe2376024bca4f71f13cf9," Shirikisho la Kimataifa la Soka (Fifa) limetoa kiasi cha dola za Marekani Milioni 5 (Tsh Bilioni 11.5) kwa ajili ya kuendeleza soka kwa Shirikisho la Soka Tanzania (TFF).Rais wa TFF, Wallence Karia ameyasema haoy jijini arusha katika Mkutano Mkuu wa shirikisho hilo uliofanyika katika Ukumbi wa Kimataifa wa Arusha, AICC.Karia alisema katika kipindi cha nyuma kabla ya kuchaguliwa kwake, FIFA ilizuia kutoa dola Milioni 3 kufuatia TFF kuwa na hati chafu za ripoti ya fedha.Alisema alipoingia madarakani hatua ya kwanza aliyofanya ni kuwa na matumizi safi na halali ya fedha za TFF na kuwachukulia hatua wale wote wasiokuwa waadilifu katika matumizi ya fedha za shirikisho hilo.Karia alisema baada ya kuonesha ukali katika matumizi ya fedha ya shirikisho hilo na kuwachukulia hatua, Fifa iliamua kuruhusu dola hizo milioni 3 ilizozuia kuletwa hapa nchini kwa maendeleo ya soka na mambo ya utawala, kabla ya kuongeza zingine 2.Alisema fedha hizo zilitolewa baada ya Fifa kuridhishwa na matumizi ya TFF na hatua zilizochukulia dhidi ya wabadhirifu wa fedha za shirikisho hilo.Alisema fedha hizo zitatumika kukarabati baadhi ya viwanja hapa nchini vinavyomilikiwa na Chama Cha Mapinduzi (CCM), ambavyo viko katika hali mbaya, na kwasasa wako katika mazungmzo na wamiliki wa viawanja hivyo.Alisema mbali ya hilo kiasi kingine kinapelekwa katika kuendeleza soka la vijana chini ya miaka 17 na 15 ili kujenga msingi bora wa soka hapa nchini ikiwa ni pamoja na kuanzisha ligi ya umri huo.Rais alisema katika msimu ujao kutakuwa na ligi ya vijana chini ya umri huo kwa timu za Ligi Kuu, Daraja la Kwanza la Pili na hiyo ni lazima kwa timu zote za Ligi Kuu kuwa na timu za umri huo, ambazo zitashiriki Ligi Kuu.Alisema huwezi kuwa na kikosi bora katika michuano ya Ligi Kuu na chenye gharama kubwa ya zaidi ya Sh Bilioni 1.5, lakini hauna vikosi vya vijana vyenye umri chini ya miaka 15 na 17. Rais alisema katika uongozi wake atahakikisha anawashughulikia wale wote wenye kula fedha za TFF kuanzia ngazi ya wilaya, mikoa hadi taifa na aliapa kutokuwa na huruma nao hata kidogo.Alisema baadhi ya taasisi na wafadhili mbalimbali hapa nchini na nje wamekuwa wakisita kufadhili michuano ya TFF kwa sababu ya watu wachache wenye uroho wa fedha, ambao wamekuwa wakitafuna ovyo fedha za shirikisho hilo.Karia alisema utawala bora na wenye uwazi ndio siri ya uongozi wake na amefanikiwa kwa kiasi kikubwa katika hilo na kuwataka wajumbe katika vyama vyao vya soka nao kufanya hivyo.Akizungumzia mahusiano na serikali, Karia alisema kuwa ni mazuri sana na wao wanafanya kazi kwa kushirikiana na hata maandalizi ya fainali za Kombe la mataifa ya Afrika (Afcon) kwa umri chini ya miaka 17 yanaendelea vizuri. Karia alisema kamwe hawawezi kujitenga kufanya kazi pamoja na serikali, kwani wakifanya hivyo huko mbele wanaweza kukwama.Mkuu wa Mkoa wa Arusha, Mrisho Gambo wakati akifungua mkutano huo alisema kutokana na kuridhika na uongozi wa Karia amelipatia shirikisho hilio kiwanja cha ekari 15 kwa ajili ya kujenga uwanja wa kisasa wa michezo.Gambo amesema viwanja vingi nchini vinamilikiwa na CCM, hivyo aliitaka TFF kujipanga kuhakikisha kila mkoa Shirikisho hilo linakuwa na kiwanja chake lengo ni kuogopa kuingiliana na wamiliki wa viwanja hivyo kwa wakati mmoja.Gambo aliwataka wajumbe wa Mkutano Mkuu wa TFF kuacha mara moja kutumiwa kuleta migogoro ndani ya shirikisho hilo kwa kufanya hivyo kunadumaza soka hapa nchini na wao kujidhalilisha kufanya hivyo kwa maslahi ya mtu mmoja.Akizungumzia kudidimia kwa soka hapa nchini, Gambo alitupa lawama kwa wajumbe wa Mkutano Mkuu wa TFF kuwa wanachangi hilo kwa kuendekeza ubinafsi na kuweka mbele maslahi yao na sio ya TFF. Gambo alisema kuna baadhi ya wajumbe wanataka kila kukicha TFF iwe na migogoro ili waweze kufaidika.‘’Msikubali kutumika kwa maslahi ya mtu na ukiona kiongozi ana ng’ang’ania uongozi baada ya kuvunja taratibu, huyo kiongozi anapaswa kuangaliwa kwa jicho la tatu, “alisema Gambo."
8daef43d6364153b91cdbc9ce110c9768d62c747," KOCHA Mkuu wa timu ya Mtibwa, Zuber Katwila amesema kitendo cha nchi kuwakilishwa na timu nne kwenye michuano ya kimataifa ya (CAF), ngazi ya Klabu kutachagiza Ligi Kuu Tanzania Bara kuwa na ushindani mkali.Tanzania kwa mara ya kwanza imeingiza timu nne msimu huu kwenye michuano hiyo baada ya nchi kushika nafasi ya 12 bora kwa ngazi ya klabu Barani Afrika, ambapo Yanga na Simba watakuwa na kibarua kigumu kwenye upande wa Ligi ya Mabingwa huku Azam FC na KMC Kombe la Shirikisho.Nafasi hiyo ilipatikana baada ya timu za Yanga na Simba kufanya vyema kwenye michuano hiyo, ambapo Simba msimu huu walifika kwenye hatua ya robo fainali ambapo walifanikiwa kuvuna pointi 15 huku Yanga kwa misimu miwili iliyopita walivuna pointi tatu na jumla kama nchi kufikisha hazina ya pointi 18.Katwila amesema ni jambo jema kama nchi kupata fursa ya kuingiza timu nne kwenye michuano hiyo mikubwa huku akitoa wito kwa timu zilizopata nafasi ya kushiriki kuhakikisha wanajiandaa vizuri ili kuendelea kulinda walichokipata.“Ni jambo jema kwa ujumla wetu sote kama nchi kuwakilishwa na timu nne tuliyopata baada ya wawakilishi wetu kufanya vyema, lakini naona moto huo unarudi kwenye ligi yetu nafasi ya kwanza hadi ya nne itakuwa na upinzani kwa msimu unaokuja,” alisema Katwila.Aidha, Katwila alisema kilichomfanya kutolewa kwenye hatua za awali kwenye michuano hiyo ni kutokufanya maandalizi mazuri ikiwemo usajili wa maana kuziomba timu zilizopata nafasi hiyo kutumia dirisha hili kupata wachezaji watakaohimili changamoto za michuano hiyo.Mtibwa Kwa msimu uliopita walikuwa wanaiwakilisha nchi kwenye Kombe la Shirikisho, lakini hata hivyo walitolewa mapema na kubaki Simba katika Ligi ya Mabingwa, ambao walifikia hatua ya robo fainali."
8de16294c60318a5e14f3d75ff1c31efd33f4929," VINARA wa Ligi Kuu Soka Tanzania Bara, Yanga na Azam FC wamepangwa kucheza mechi za hatua ya robo fainali Kombe la Shirikisho la Azam (FA) Kanda ya Ziwa.Yanga itacheza dhidi ya Alliance ugenini kwenye Uwanja wa CCM, Kirumba huku Azam FC ikicheza dhidi ya Kagera Sugar kwenye Uwanja wa Kaitaba, Kagera. Ratiba hiyo imetokana na droo iliyochezeshwa jana na wadhamini wa ligi hiyo Azam Media kwa ushirikiano na Shirikisho la Soka Tanzania (TFF). “Ratiba imeangalia timu nne zinazofanya vizuri kwenye ligi zikipangwa na timu nne zilizoko chini kwenye msimamo huo,”alisema mmoja wa wawakilishi wa TFF, Baraka Kizuguto.Aidha, Lipuli watacheza nyumbani dhidi ya Singida United, huku KMC pia, ikiwa nyumbani dhidi ya African Lyon. Kwa mujibu wa Kizuguto, mechi hizo zitachezwa kati ya Machi 28 hadi 31. Mshindi kati ya Yanga na Alliance atacheza nusu fainali ugenini na mshindi kati ya Lipuli na Singida United. Pia, mshindi kati ya Azam FC na Kagera Sugar atacheza nyumbani nusu fainali na mshindi kati ya KMC na African Lyon. Akizungumzia droo hiyo, Msemaji wa Yanga, Dismas Ten alisema mechi itakuwa ni ngumu kwa kuwa wametoka kucheza na Alliance katika mchezo wa ligi.“Tunaiheshimu Alliance ni timu nzuri na tumetoka kucheza nao ni wazi kuwa hautakuwa mchezo rahisi, lakini tutafanya maandalizi mazuri na tunaomba wanayanga waendelee kutuunga mkono kufanya vizuri,”alisema. Mwenyekiti wa Alliance, Yusuf Budodi alisema amepokea droo hiyo kwa mikono miwili na anafurahi kurudiana na Yanga kwani alitamani warudiane tena baada ya kuwepo kwa matukio katika mechi iliyopita.“Siihofii Yanga ni timu kongwe lakini ya kawaida, naamini tutapata matokeo na kuingia nusu fainali, wanaamini wanaenda kukutana na timu bora, hata siku ile waliomba poo,”alisema. Kwa upande wa Azam FC, Meneja wake Philipo Alando alisema wanatarajia kukutana na wapinzani wao ndani ya mwezi huu mara mbili, mchezo mmoja wa ligi utakaochezwa Uwanja wa Nyamagana Mwanza na huo wa FA Kaitaba hivyo, hautakuwa mchezo rahisi.Alisema wanahitaji Kombe hilo ambalo hawajawahi kulichukua na kwa maana hiyo watajipanga ili kufanya vizuri na kuandika historia nyingine baada ya kutwaa Kombe la Kagame na Mapinduzi. Msemaji wa KMC, Anuari Binde alisema mechi yao haitakuwa rahisi ila watajipanga kufanya vizuri hadi kufika fainali na kuweka historia mpya ya kupanda Ligi Kuu na kuwakilisha nchi kimataifa. Naye Mkurugenzi wa Singida United, Festus Sanga alisema wanawaheshimu wapinzani wao Lipuli ni wazuri ila na wao wanaamini watafanya vizuri pia, wakijipanga."
8def6fa867c1f6fa018a75d9437c96da27ebc653," BINGWA mtetezi wa Ligi Kuu soka Tanzania Bara, Simba leo wanashuka dimbani kuikabili timu ya Ligi Daraja la Kwanza ya Arusha FC, katika mchezo wa Kombe la Shirikisho la Azam (ASFC) utakaochezwa kwenye Uwanja wa Uhuru, Dar es Salaam.Mchezo huo ni mtihani wa kwanza kwa benchi jipya la ufundi likiongozwa na Kocha Mkuu Sven Vanderbroeck na msaidizi wake Selemani Matola waliojiunga na timu hiyo baada ya waliokuwepo kufungishwa virago.Wekundu hao huenda wakawa makini msimu huu, kuhakikisha wanaheshimu wapinzani wao licha ya udogo ili yasije kuwarudia ya misimu miwili iliyopita. Msimu uliopita wekundu hao walitolewa na timu ya Daraja la kwanza ya Mashujaa raundi ya tatu ya michuano hiyo kwa kipigo cha mabao 3-2 na msimu wa 2018 walitolewa na Green Warriors kwa sare ya 1-1 na kutolewa kwa penalti 4-3.Timu hizo zinakutana zikiwa na viwango tofauti, Simba ndiye kinara wa Ligi Kuu ikiwa na pointi 25, ikijivunia kucheza michezo 10, ikipoteza mmoja, sare moja na kushinda nane. Safu yake ya ushambuliaji inayoongozwa na Meddie Kagere na Miraji Athuman imekuwa ni hatari zaidi inapokuwa karibu na lango la wapinzani hivyo, Arusha isipokuwa makini huenda ikachezea mvua ya mabao.Pia safu ya ulinzi sio mbaya kwani imeruhusu mabao matatu kwenye nyavu zake katika michezo 10 waliyocheza. Arusha FC pia, sio timu mbaya, ipo kundi B Ligi Daraja la Kwanza ikishika nafasi ya nne kwa pointi 16 baada ya kucheza michezo 10. Ushindi wao utategemea namna walivyojiandaa kimbinu kila mmoja ukizingatia mechi ni za mtoano."
8e09bf48158e6e3f1895bedab209af94422a38d7," Maonesho hayo yatafanyika Novemba 14 na 15 yakiwa na washiriki zaidi ya 50 wa semina kuhusu fursa mbalimbali za sekta hiyo.Kampuni ya magazeti ya Serikali ya Tanzania Standard Newspapers Limited (TSN), ni miongoni mwa wadhamini wa maonesho hayo, yanayoandaliwa na kampuni ya 361 Degrees kwa ushirikiano na Kampuni ya Proactive Solutions.Meneja wa Kampuni ya 361 Degrees anayeshughulikia maonesho hayo, Washington Benbella alisema lengo la semina hiyo pamoja na maonesho ni kuunganisha wadau wa sekta hizo pamoja na watu wengine kuangalia ni kwa kiasi gani wanaweza kushirikiana kuendeleza sekta hiyo.Alisema kupitia mkutano huo, wajasiriamali mbalimbali, wafanyabiashara wa kampuni kubwa za mafuta pamoja na wananchi wa kawaida wanakutana kujadiliana fursa zilizopo na kuangalia namna ya kuziendeleza.“Kupitia mijadala hiyo Serikali itaweza kupanga sera mbalimbali za kuendeleza sekta ya mafuta kutokana na mawazo yatakayokuwa yametolewa na wadau hao muhimu,” alisema Washington.Aliongeza kuwa “hiyo ni kwa mara ya kwanza kufanyika kwa tukio hilo ambapo kwa mkazi wa Mtwara atahudhuria bure maonesho hayo kujifunza masuala mbalimbali kuhusiana na mafuta”.Alitaka watu wengi kujitokeza kuhudhuria mkutano huo pamoja na kutembelea maonesho hayo kwa lengo la kujifunza masuala mbalimbali yahusuyo mafuta na gesi.Wadhamini wengine wa maonesho hayo ni Shirika la Taifa la Nyumba (NHC), Morco Textiles Ltd na benki ya Stanbic."
8e29e7517b9d8cc0bec21b841cf4bbc2dfb1f2c9," WANAFUNZI wa kidato cha sita waliopo kambi maalum ya kitaluma, wametakiwa kuepuka makundi, ngono zembe, na matumizi ya dawa za kulevya na badala yake wasome kwa bidii na kuziba pengo la watu wasiokua na ujunzi ifikapo 2025.Hayo yamesemwa leo na Naibu Waziri, Ofisi ya Waziri Mkuu, Kazi, Vijana, Ajira, na Watu wenye ulemavu, Anthony Mavunde alipotembelea kambi hiyo iliyopo Shule ya Sekondari ya Maswa mkoani Simiyu.Mavunde alisema kuwa Tanzania Ina upungufu wa watu wenye ujuzi na kwamba kati ya watanzania milioni 57, kati yao milioni 22.3 wenye uwezo wa kufanya kazi, asilimia 3.6 pekee ndio wanaujuzi wa just, huku asilimia 16.5 wanaujuzi wa kati na asilimia 79.9 Wana ujuzi wa chini zaidi.Alisema iwapo wenye ujunzi mkubwa hawataongezeka, malengo ya serikalo kufikia uchumi wa kati itakua ndoto.""Ili kufikia lengo la uchumi wa kati ni laza watu wenye ujuzi kuongezeka, asilimia 12 wenye ujuzi wa juu, ujunzi wa kati asilimia 34 na ujunzi wa chini kabisa asilimia 54,""alisema.Mavunde aliwataka wanafunzi hao kusoma kwa bidii ili wazibe pengo lililopo na kuleta ushindani katika soko la ajira la sivyo watakua na safari ndefu kimaisha.""Vijana mnaosoma mna kazi kubwa sana,mnatakiwa kusoma kwa bidii ili muwe Bora katika soko la ushindani, Kama unamua kuwa injia basi uwe bora, Kama daktari uwe bora zaidi, hali kadhalika kwenye fani nyingine."" alisema.Kwa upande wa mkuu wa mkoa wa Simiyu, Anthony Mtaka alisema kambi hiyo rasmi ya kitaaluma kwa Wanafunzi wa Kidato cha sita kwa mwaka 2019 ina wanafunzi 1166 na kuagiza taa zisizimwe usiku ili wanafunzi waweze kupata nafasi ya kujisomea zaidi.Mtaka alisema pia Kuna jumla ya walimu mahiri 34 kutoka shule 12 za mkoa wa Simiyu, na imekua ni utaratibu kwa madarasa yenye mitihani kuwekwa kwenye kambi maalum, na walimu kuwafundisha kwa karibu na kuwapa mbinu mbali mbali za kujifunza.Amesema ili mkoa wa Simiyu uweze kushindana kiuchumi unapaswa kufanya mageuzi makubwa ya kielimu, hivyo elimu ni kiupaumbele cha mkoa ambapo ameagiza katika kipindi chote cha kambi wanafunzi waruhusiwe kusoma bila kuzimiwa taa darasani."
8e5d659c8dce795ec6ab2ed7a1b61cd39688cb5a," UJUMBE wa Serikali ya Mapinduzi ya Zanzibar (SMZ) unatazamiwa kufanya ziara makao makuu ya Shirika la Umoja wa Mataifa, Elimu, Sayansi na utamaduni (UNESCO), nchini Ufaransa kwa ajili ya kuzungumza suala la ujenzi wa mradi wa Ukanda wa biashara wa Darajani ambao utahusisha ujenzi wa maduka ya biashara.Hayo yalisemwa na Waziri wa Nchi, Ofisi ya Rais, Tawala za mikoa Serikali za mitaa na Idara maalum (SMZ), Haji Omar Kheri wakati akifanya majumuisho ya michango ya wajumbe wa Baraza la Wawakilishi waliochangia bajeti hiyo kwa mwaka wa 2019-2020. Kheri alisema kwa mujibu wa masharti ya miji iliyopo katika urithi wa majengo ya kale, ujenzi wake au marekebisho yanahitajika kwanza kupata baraka kutoka kwa Unesco.Alisema serikali inakusudia kulitumia eneo la darajani kuwa ni ukanda wa biashara kwa ajili ya kujenga maduka ya biashara. Kheri alisema hadi sasa ujenzi wa eneo hilo umesisimishwa kwa sababu ya kushindwa kupata kibali kutoka Unesco ambao ndiyo wenye dhamana ya kushughulikia majengo ya kale.“Spika napenda kuliarifu Baraza la Wawakilishi kwamba ujenzi wa eneo la ukanda wa biashara Darajani kwa sasa umesitishwa hadi hapo tutakapopata kibali kutoka Unesco,”alisema. Kheri alisema ujenzi wa maduka ya biashara wa Darajani ni muhimu kwa ajili ya kuwaendeleza wananchi kuzitumia fursa za kibiashara.Aidha alisema ujenzi wa maduka ya kisasa katika ukanda huo kwa kiasi kikubwa utaufanya mji wa Zanzibar kuwa na harakati za kibiashara na kutoa nafasi kwa wananchi mbalimbali kufanya shughuli za biashara ikiwemo wanaotoka nje ya Zanzibar.“Hizo ndiyo sababu zilizotufanya kulitumia eneo la Darajani kwa ajili ya shughuli za kibiashara ikiwemo ujenzi wa maduka ambao utawaneemesha wafanyabiashara kupiga hatua kubwa za kibiashara,”alisema. Mji wa Zanzibar uliopo katika ukanda wa Mji Mkongwe unatambuliwa na Shirika la Umoja wa Mataifa (Unesco) na kuingizwa katika urithi wa kimataifa kutokana na kuwa na majengo ya kale yaliyobeba historia muhimu ikiwemo ya biashara ya utumwa."
8eb1126142f953756615fafcbb2cc29557298c18," Ushauri huo ulitolewa na Mkuu wa Wilaya ya Mbeya, Dk Norman Sigala, wakati akifungua duka kubwa na la kisasa la kampuni hiyo jijini Mbeya.Alishauri wajenge maduka hayo maeneo ya vijijini, ambako wananchi wengi hawapati fursa ya kupata huduma kama hizo, na kudai kuwa huduma nyingi za kibenki zimejikita zaidi maeneo ya mijini pekee na itakuwa ni vyema kwa kampuni hiyo kufikisha huduma hizo vijijini kupitia Airtel Money.“Najua uongozi wa Airtel ni sikivu sana, nawaomba duka kama hili mngefungua na maeneo ya Mbeya Vijijini, naona mengi yako mjini tu, kule vijijini huduma kama hizi hakuna, najua mmenisikiliza na natarajia matunda mazuri kutoka kwenu,” alisema Mkuu huyo wa Wilaya.Aliwataka pia wananchi kutumia fursa hizo ambazo ni adimu kuchochea fursa za uchumi.Kwa upande wake Meneja wa Airtel, Kanda ya Nyanda za Juu, Straton Mushi alisema wameboresha huduma mbalimbali na kuzitaja baadhi kuwa ni pamoja na huduma ya Airtel money, na nyingine ni kuwa na ushirikiano mzuri kati yao na kampuni ya Tigo.Alifafanua kuwa kwa sasa mteja wa Tigo anaweza kupata huduma za fedha kutoka kwenye mtandao wa Airtel, na wakati huo pia mteja wa Airtel anaweza kupata huduma hiyo hiyo kwenye kampuni ya Tigo hivyo kupanua wigo wa kibiashara."
8ebd13d8cc5bf38e26fba6b558a3ebb6e425ac5a," Wakizungumza na waandishi wa habari, wakulima hao walisema wanalima vitunguu kama zao la kibiashara, lakini hawaoni tija, kutokana na bei wanazouzia, kutokuwa na faida huku baadhi ya wafanyabiashara wakinufaika na mazao hayo.Joseph Karoli, mkulima wa kijiji cha Ndekeli Kata ya Tongi, alisema vipimo vya vitunguu vinawanyonya, kutokana na vipimo hivyo kuwa vikubwa zaidi.Aliongeza kuwa hata bei ya zao hilo, hupungua na kushuka thamani siku hadi siku.“Wakulima wa vitunguu tunanyonywa, upimaji ni wa rumbesa ni mbaya, lakini bei pia haina mpangilio, tunaiomba Serikali itusaidie suala hili, tuweze kujikwamua na ikiwezekana tutafutiwe soko zuri nje ya nchi,” alisema Joseph.Karoli Paul alisema Serikali inapaswa kuingilia kati ili kuwasaidia wakulima katika kuhakikisha wanapata soko zuri na la uhakika ili waweze kuuza vizuri zao hilo na kufanya mabadiliko ya kiuchumi, tofauti na sasa wengi huuza kwa bei ya hasara.Kaimu Mkurugenzi wa Halmashauri ya Wilaya ya Nzega, Mrcelina Mihayo, alisema watakaa na wataalamu wa bishara wa halmashauri hiyo ili kulifanyia kazi suala la kutafuta soko la wakulima hao wa vitunguu.Mkuu wa Wilaya ya Nzega, Bituni Msangi aliwahakikishia wakulima hao, kuuza kwa bei nzuri yenye manufaa kwao.Alisema vipimo wanavyolalamikia, vitafanyiwa kazi mara moja na hatua kali za kinidhamu, zitachukuliwa dhidi yao watakaobainika kuvitumia."
8eed74ac393a9c28b1553d8f19bef476e170be8e," Mkurugenzi Mkuu wa Mamlaka hiyo, Dk Adelhelm Meru amesema mamlaka inakaribisha wawekezaji kutoka Ulaya kuwekeza katika maeneo yake.Dk Meru alikuwa akizungumza baada ya kumalizika kongamano lililohusisha wafanyabiashara wa Tanzania na wa Ubelgiji, Italia na Ugiriki lililofanyika Dar es Salaam hivi karibuni.“Tunawakaribisha kuwekeza katika maeneo yetu na tuko tayari kufanya nao kazi,” alisema.Alisema ujio wa wawekezaji hao unafungua sura mpya ya uhusiano na nchi za Ulaya ambazo miaka ya nyuma zilikuwa mshiriki mzuri kwenye uwekezaji nchini.Kwa mujibu wa Meru, Tanzania ni nchi inayovutia nchi kubwa kuja kuwekeza kutokana na juhudi za Rais Jakaya Kikwete kuitangaza nje na kufanikiwa kwa kiasi kikubwa.“Rais Jakaya Kikweze anastahili kupongezwa kwa kazi anayoifanya kwa sababu kukaribisha wawekezaji ni kupanua wigo wa walipa kodi hapa nchini,” alisema.Kwa upande wake, Mkurugenzi Mtendaji wa Taasisi ya Sekta Binafsi Tanzania (TPSF), Godfrey Simbeye alisema sekta binafsi iko tayari kufanya kazi na wawekezaji hao. “Hii ni neema kwa nchi yetu…ni lazima tuitumie nafasi hii,” alisema Simbeye."
8f157f16224358eff499e4d516646d594376bc53," MICHEZO ya hatua ya nusu fainali michuano ya kikapu ya Sprite Bball Kings inatarajiwa kutimua vumbi kesho kwenye Uwanja wa ndani wa Taifa. Wiki iliyopita ilipigwa michezo minne ya robo fainali na kushuhudiwa mabingwa watetezi Mchenga Bball Stars wakitinga hatua hiyo kwa mara nyingine baada ya kuiondoa TMT kwa vikapu 91-61 na kufufua matumaini ya kutetea ubingwa huo. Matokeo mengine timu ya Tamaduni iliifunga Ukonga Hitmen vikapu 102-67, Flying Dribblers ikashinda vikapu 90-77 dhidi ya Dream Chaser, Kg Dallas ikaiondosha Water Insitute kwa vikapu 91-84. Michezo ya kwanza itakuwa ni kati ya Mchenga Bball Stars na Flying Dribblers, mchezo mwingine ni kati ya Kg Dallas dhidi ya Tamaduni na baada ya hapo zitarudi- ana tena katika viwanja vya Don Bosco Osterbay. Msemaji wa mashindano hayo Goza Chuma alisema mashindano yamekuwa na mvuto mkubwa huku baadhi ya timu zikionyesha ukakamavu mkubwa na ufundi wa hali juu. Alisema kutokana na ubora wa kila timu ngumu kutabiri ni timu gani itaondoka na sh milioni 10 na kuongeza kuwa michuano hiyo imekuwa ya kipekee kutokana na hamasa kubwa ya watu wanaojitokeza kushuhudia mashindano hayo.“Michuano imekuwa migumu mno na huwezi kutabiri nani atakuwa bingwa, ila tunashukuru hamasa imechukua nafasi yake nafikiri mashindano yanawagusa watu wengi,”alisema Chuma."
8f21bba585efc8b1d70bbbce9453745a6f07fe3e," “Mipango inafanyika kwa ushirikiano na Serikali ya Urusi na taratibu za maandalizi zipo katika hatua za mwisho,” alisema Mwijage. Katika kongamano hilo, Waziri wa Viwanda na Biashara wa Urusi, Denis Manturov na Waziri Mwijage watasaini mkataba wa makubaliano kuhusu namna ya kuimarisha uhusiano wa kiuchumi na kibiashara kati ya nchi hizo mbili.Mwijage alisema mkutano utajadili kuhusu ushirikiano wa kampuni za Tanzania na Urusi na kutoa fursa kwa wafanyabiashara wa Urusi, mamlaka za kifedha na serikali ili kupata uelewa mzuri wa uchumi wa Tanzania na kujenga ushirikiano wa pamoja.Alisema lengo la kongamano hilo kuangalia fursa za soko la Tanzania hasa katika maeneo ya kilimo, madini, mafuta na gesi, utalii, miundombinu ya kiuchumi, viwanda, uvuvi, benki na bima kama vile elimu na afya.“Warsha hii pia itatoa fursa za Biashara-kwa-Biashara, Serikali-kwa- Biashara na Serikali-kwa-Serikali. Kutakuwa na ziara katika viwanda vya ndani,” alisisitiza. Alisema mauzo kati ya Urusi na Tanzania mwaka 2014 yalifikia dola za Marekani milioni 154 na takwimu ya robo ya kwanza ya 2015 ilikuwa asilimia 71.RAF 2016 inaandaliwa na Wizara ya Viwanda na Biashara ( Urusi), Wizara ya Viwanda, Biashara na Uwekezaji ( Tanzania), Ubalozi wa Tanzania nchini Urusi, Ubalozi wa Urusi nchini Tanzania, Kituo cha Uwekezaji Tanzania (TIC) na Sekta Binafsi Tanzania (TPSF).Wafanyabiashara wa Tanzania watapata fursa kutembelea Ekaterinburg Julai 12 mwaka huu, wakati wa Maonesho ya kila mwaka ya INNOPROM ambayo hukutanisha wageni zaidi ya 46,000 kutoka nchi 70 duniani kote."
8f6025914c3d077bae6b408315ada9c4838de506," TIMU ya soka ya JKU imewapeleka kwa mkopo wachezaji wake saba katika klabu mbalimbali vinavyoshiriki Ligi Kuu ya Zanzibar ba Ligi Daraja la Kwanza Kanda.Hayo yameelezwa na Katibu wa timu hiyo, Saadu Ujudi alipokuwa akizungumza na mwandishi wa habari hizi kuhusiana na hali ya timu yao ilivyo kwa sasa katika zoezi zima la dirisha la usajili na uhamisho.Alisema kuwa wachezaji hao ambao wamewatoa wamewapeleka baada ya kuonekana viwango vyao vya soka vimeshuka katika msimu uliopita wa ligi.Alisema kuwa wachezaji hao hawana kiwango cha kuridhisha, ambacho timu yake JKU inakitaka kulingana na kasi ya Ligi Kuu ya Zanzibar ilivyokuwa na ushidani kwa hivi sasa.“Tumewatoa kwa mkopo Ili wakasake kiwango kizuri maana kiwango walichoonesha msimu uliopita hakiendani na kasi ya timu yetu, hivyo matumaini yangu huko watafanya vizuri na kupandisha kiwango chao, “alisema.Alieleza kuwa kati ya wachezaji hao, wachezaji watano wamewapeleka kwa mkopo katika timu ya Polisi na wawili wamewapeleka katika timu ya Kilimani City inayoshirikisha Ligi Daraja la Kwanza Kanda.Aliwataja wachezaji waliowapeleka Polisi ni Ali Suleiman golikipa namba tatu, kwa upande wa walinzi ni Khamis Abdallah (Teri) na Edward Peter Mayunga, kiungo ni Ali Vui Hassan na Mbarouk Chande ambaye anacheza winga.Aidha, alisema wachezaji wawili waliopelekwa katika timu ya Kilimani City kwa mkopo, ambao wote ni viungo wa kati ni Is-haka Othman (Bopa) na Hassan Bamzu.Katibu huyo aliongeza kuwa timu hiyo tayari imeanza mazozei kwa ajili ya maanfalizi ya Ligi Kuu ya Zanzibar msimu huu."
8fcfecacd3c47dafbddcbfaeb72a09f51e04b494," Aidha huduma hiyo pia inaambatana na kifurushi cha intaneti cha MB 10. Huduma hiyo inaitwa “Yatosha Nyts” inawawezesha wateja wa Airtel nchi nzima kupiga simu Airtel kwenda Airtel na kutuma ujumbe mfupi kwenda mitandao yote kila siku kuanzia saa 5:00 usiku hadi saa 12:00 asubuhi.Akizungumza wakati wa uzinduzi, Ofisa Uhusiano wa Airtel, Jane Matinde alisema ‘Yatosha Nyts’ ni ofa kabambe na ya kipekee inayokidhi mahitaji ya wateja wao. “Tumezindua “Yatosha Nyts” ofa kwa kuzingatia mahitaji ya wateja wetu ya kuwasiliana na kupanga shughuli za siku inayofuata bila hofu ya kupungukiwa na salio kwenye simu zao. “ alisema Matinde.Kujiunga na “Yatosha Nyts” mteja anatakiwa kupiga *149*99#."
8fe33e7476cb5b7f63150df082a0f91bde079be5," NDEGE mbili mpya aina ya Airbus 220-300 zilizotegemea kuwasili nchini Desemba mwaka huu, moja imeshakamilika na kufanyiwa majaribio ya kuruka, ambayo yameleta matokeo mazuri.Kinachosubiriwa sasa ni timu ya makabidhiano kutoka Tanzania kufika Canada kwa ajili ya kuzipokea na kuzileta. Akizungumza na Habari- Leo, jana, Mkurugenzi Mtendaji wa Kampuni ya Ndege Tanzania (ATCL), Ladslaus Matindi alisema siku chache zilizopita ndege moja kati ya hizo mbili, ilifanya majaribio ya kuruka na kuleta matokea mazuri, hivyo kinachosubiriwa ni timu ya makabidhiano kuwasili nchini humo.“Ndege mpya mbili tunazotarajia kuzipokea hivi karibuni, moja tumepata maendeleo yake imefanyiwa majaribio ya kuruka juzi na matokeo ni mazuri sana, timu ya wataalamu wetu inaondoka wiki ijayo kwenda Canada kwa ajili ya makabidhiano na kuzileta,”alisema Matindi.Aliongeza, ndege ya pili nayo iko kwenye hatua za mwisho za uundwaji na iko vizuri na kwamba timu ya wataalamu kutoka Tanzania, ilishawasili nchini humo kwa ajili ua ukaguzi na kutoa ripoti yao ya maendeleo ya ndege hizo.Matindi alisema baada ya ndege ya kwanza kuwa tayari, timu hiyo wataalamu na makabidhiano, itasubiri ndege ya pili ifanyiwe majaribio, kisha kuangalia vitu vyote kama viko sawa na hatua ya mwisho ni kuzisafirisha kuja nchini.Akizungumzia ndege hizo, ambazo awali zilipaswa kuwa tayari na kuwasili nchini Novemba mwaka huu, Matindi alisema walipokea maombi kutoka kwa watengenezaji wa ndege hizo, kampuni ya Airbus nchini Canada ya kusogeza mbele tarehe ya kuzikabidhi ili kumalizia mambo madogo ya matengenezo yaliyosalia. “Ni kweli awali tulikuwa tuzipokee ndege hizo Novemba mwaka huu, lakini watengenezaji wametuomba na ni kitu cha kawaida, kusogeza mbele muda wa kuzikabidhi ili tuzipokee wakati wowote kuanzia sasa,”alisema Matindi.Ndege hizo mbili kila moja ina uwezo wa kubeba abiria 132, ambapo daraja la kwanza ni abiria 12 na daraja la kawaida ni abiria 120. Awali, ndege hizo zilijulikana kwa jina la Bombardier C Series, na Julai mwaka huu kampuni ya Airbus iliingia mkataba wa ununuzi na kuzibadilisha jina na kuziita A220-100/300 . Mtandao wa kijamii wa Twitter wa Kampuni ya Airbus , watengenezaji wa ndege hizo za A220-300, jana uliweka picha ya ndege moja ya ATCL aina ya A220-300 ikuruka kwenye uwanja wa Mirabel, Québec, Canada kwa majaribio.Aidha, taarifa hiyo ilisema ATCL inakuwa kampuni ya kwanza barani Afrika, kununua ndege hizo zenye kasi, za kisasa, zenye nafasi sambamba na kutumia mafuta kidogo. Wakati huo huo, Matindi alisema maandalizi ya safari za kwenda India kwa usafiri wa ndege ya Boeing 787-8 Dreamliner, yamefikia hatua nzuri na kwamba wakati wowote uzinduzi wa safari hizo utafanywa.Alisema kuanza kwa safari hizo kumechelewa kidogo, kutokana na mambo ya msingi yaliyokuwa yakifanywa, ikiwemo nchi kurudishwa katika Jumuiya ya Kimataifa ya Usafiri wa Anga (IATA). “Tunaangalia ikiwezekana mapema mwanzoni mwa mwaka ujao tufungue dirisha la kukata tiketi na hii ni baada ya mambo ya msingi yaliyohitajika na IATA, tumeyakamilisha na suala hili sasa limefikia mwisho.” alisema Matindi. Hata hivyo, ATCL kupitia kwenye mtandao wao yapata mwezi ya nne sasa, imekuwa ikitangaza bei za safari za ruti hiyo ya kwenda India katika jiji la Mumbai, ambapo wamesema bei ya kuanzia itakuwa dola 286 kwa daraja la kawaida na daraja la kwanza ni kuanzia dola 455."
9055ab4f12aad23abe3b5dafc2d48c5c293d17cf," SUDAN Kusini inatarajia kuongeza uzalishaji wa mafuta kutoka mapipa 130,000 hadi 280,000 kwa siku.Akifungua mkutano wa nishati na mafuta nchini humo, Rais Salva Kiir katika hotuba yake iliyosomwa na Makamu wa kwanza wa Rais, Taban Deng Gai alisema nchi hiyo itaongeza uzalishaji wa mafuta, baada ya kuthibitisha kuwa na mafuta ya akiba zaidi ya mapipa bilioni 3.5.“Tutaongeza uzalishaji kwa kutumia wawekezaji wa kimataifa na kukua kwa sekta yetu ya ndani, sekta ya mafuta na gesi ni msingi wa uchumi wetu kwa kuongeza mapato katika pato la ndani la taifa na bajeti ya serikali,” alisema.Mkutano huo wa siku tatu unalenga kuvutia wawekezaji wa kimataifa na kampuni zinazotoa huduma hiyo, ikiwa na kaulimbiu ya kuhamasisha sekta binafsi. Rais Kiir alisema makubaliano ya amani yaliyosainiwa Septemba ni tukio la kihistoria iliyoweka nchi katika mrengo mpya na nchi inaendelea kualika wawekezaji katika sekta hiyo.Mapema mwaka huu, wawekezaji wa CNPC na Petronas wamejizatiti kuboresha na kuongeza uzalishaji wa mafuta baada ya kusainiwa mkataba wa uzalishaji na serikali. Kampuni za mafuta kutoka Nigeria imeanza uchimbaji mafuta na gesi katika Block B3 tangu Novemba 2017.Deng Gai alisema wataalamu wa mafuta wanatakiwa kuzingatia utunzaji mazingira katika majadiliano yao, kwani katika maeneo mengi yako katika maeneo ya ardhi oevu hivyo kusababisha uchafuzi wa mazingira."
9066fc88715e33b69494562e2417356810a0286c," WIZARA ya Afya, Maendeleo ya Jamii, Jinsia, Wazee na Watoto imeandaa mapendekezo ya kuanzisha Bima ya Afya Moja na kuwasilisha pendekezo hilo katika ngazi mbalimbali za uamuzi serikalini.Naibu Waziri wa Afya, Maendeleo ya Jamii, Jinsia, Wazee na Watoto, Dk Faustine Ndugulile ameyasema hayo wakati anajibu swali la Mbunge wa Viti Maalumu, Kiteto Koshuma (CCM).Koshuma alitaka kujua ni lini serikali itapeleka sheria ya kuwataka wananchi wote nchini kujiunga na Mfuko wa Taifa wa Bima ya Afya(NHIF). Dk Ndugulile alisema pindi serikali itakaporidhia mapendekezo hayo, itawasilishwa bungeni na endapo bunge litapitisha muswada huo, wananchi wote watalazimika kujiunga na mfuko huo wa bima.Alisema matarajio ni kuanza kutekeleza mwaka huu wa fedha, ambapo kwa sasa, wizara inaendelea na kutekeleza mikakati ya kuhamasisha wananchi kujiunga na Bima ya Afya na CHF iliyoboresha.""Natoa rai kwa wabunge kuendelea kuhimiza wananchi kujiunga na Bima ya Afya zilizopo wakati tunasubiri muswada huo kupitishwa,"" amesema.Katika swali la nyongeza, Mbunge Koshuma amehoji Serikali haioni ni muhimu kutoa elimu kwa wananchi ili wajiunge na mifuko ya bima za afya?Dk Ndugulile alisema Watanzania asilimia 34 ndio waliopo kwenye NHI na CHF iliyoboreshwa, na kutokana na wananchi wengi kushindwa kuchangia huduma hizo kutokana na uwezo mdogo, wizara imekuwa ikija na vifurushi mbalimbali vya huduma hiyo.Akichangia umuhimu wa kuwa na huduma ya afya kwa wote, Spika wa Bunge, Job Ndugai amesema kwa sasa huduma za mifuko ya afya na CHF ni tatizo katika utoaji huduma mahali pengi nchini.Amesema kinachotakiwa kufanyika ni wizara hiyo kuhakikisha kabla ya Uchaguzi Mkuu 2020, huduma ya afya kwa wote inapatikana nchini na hiyo itakuwa zawadi bora ya Rais John Magufuli kwa Watanzania kabla ya kumaliza kipindi chake cha uongozi cha miaka mitano.Amesema wao kama Bunge wametembelea nchi za Ghana na Rwanda kuona namna huduma hiyo inavyotolewa, hivyo sasa wanasubiri Serikali kuhakikisha huduma hiyo inapatikana nchini."
907fdc32fd896f08a94c5b27ac8913bda5e0aaaf," Kutokana na hali hiyo, wizara hiyo kwa kushirikiana na Shirika Hodhi la Mali za Mashirika ya Umma nchini (CHC), pamoja na wadau inaandaa mapendekezo ya hatua za kuchukua dhidi ya wawekezaji hao.Naibu Waziri wa Kilimo, Chakula na Ushirika, Adam Malima aliyasema hayo jana bungeni wakati akijibu swali la msingi la Mbunge wa Mtambile, Masoud Abdallah Salim (CUF).Salim alitaka kujua Serikali ina mpango gani kutatua tatizo la viwanda vya korosho vya mikoa ya Lindi na Mtwara vilivyobinafsishwa na kupewa mwekezaji ambaye ameshindwa kuviendeleza.Malima alisema, “hatua za kupata ufumbuzi wa suala hili ni hatua inayoshirikisha idara mbalimbali za serikali, pia ikumbukwe maeneo mengi yaliyobinafsishwa kuna matatizo yanayofanana, hivyo maamuzi ya masuala haya ni mapana na yana athari kwa wawekezaji wengine ambao hawajakidhi makubaliano ya awali ya uwekezaji.”Alisema tathmini iliyofanywa na wizara yake imebaini kuwa wawekezaji wengi wa viwanda vya korosho wameshindwa kutekeleza mikataba ya mauzo kutokana na sababu mbalimbali ikiwemo fedha za uendeshaji.Alitaja sababu nyingine kuwa ni ukosefu wa umeme wa uhakika na viwanda kutumia teknolojia ya zamani na kwamba kutokana na tathmini hiyo serikali, CHC na wadau wengine inaandaa mapendekezo ya hatua za kuchukua dhidi ya wawekezaji hao.Malima alisema mapendekezo ya awali ya wizara hiyo ni kama mwekezaji ameshindwa kuendeleza rasilimali aliyokabidhiwa na Serikali kinyume na makubaliano ya mkataba, mali hiyo irudishwe, ifanyiwe tathmini upya, itangazwe ili kupata mwekezaji mwingine mwenye uwezo.Alisema pamoja na Bodi ya Korosho kuandaa Mkakati wa Ubanguaji korosho unaolenga ujenzi wa viwanda vidogo na vikubwa katika maeneo ya Lindi, Tunduru na Mtwara, ni azma ya serikali kuhakikisha viwanda hivyo vinazalisha kwa ufanisi ili kuisukuma mbele sekta ya kilimo."
90e0b14f284e0319a84dab9ba868a0201b8406a1, Ushindi huo unaifanya Polisi kufikisha pointi 29 ikiwa nafasi ya nne kwenye msimamo wa ligi hiyo.Katika mchezo huo miamba hiyo iliyokuwa ikishambuliana kwa zamu ilikianza kipindi cha kwanza kwa kasi ya ajabu ya mashambulizi lakini walikimaliza pasipo na hata mmoja kupata bao.Kilipoanza kipindi cha pili KMKM walicharuka na kupata bao la kuongoza katika dakika ya 52 likifungwa na Salum Akida.Polisi baada ya kuingia kwa bao hilo walionekana kutokata tamaa na ilipofika dakika ya 69 wakasawazisha bao hilo kupitia kwa Suleiman Mwalimu kabla ya kuongeza bao la pili dakika nane baadaye kupitia kwa Ali Othman.Ligi hiyo inaongozwa na KVZ yenye pointi 35 sawa na JKU iliyo nafasi ya pili na Zimamoto ni ya tatu ikiwa na pointi 31 huku Polisi ikiwa nafasi ya nne kwa pointi zake na 29 na KMKM ni ya tano ikiwa na ponti 28.Boys iko nafasi ya sita ikiwa na pointi 27 sawa na Mafunzo na Black Sailor zilizo nafasi ya saba na ya nane na Taifa Jong’ombe ikifuatia ikiwa na pointi 24.
90eda08f48d3f894a1ec1e7e68ca42eec7b9ab9c," SHIRIKA la Mawasiliano Tanzania (TTCL) limezindua kituo kipya cha huduma kwa wateja katika eneo la kibiashara la Kariakoo jijini Dar es Salaam.Mwenyekiti wa Bodi ya shirika hilo, Omari Nundu alisema jana wakati akizindua kituo hicho kwamba muonekano mpya wa maduka na vituo vya shirika hilo ni kielelezo muhimu cha jinsi gani TTCL mpya inavyowathamini wateja.Alikiri kuwa shirika linatambua kuwa bila wateja, huduma na bidhaa zao hazitakuwa na maana yoyote wala hawataweza kutimiza wajibu wao kwa umma na taifa kwa ujumla.“Hii ndio sababu ya msingi inayotufanya siku zote tuwape wateja wetu nafasi ya kwanza katika kila mipango tunayoipanga na kuitekeleza,” alisema.Alisema eneo la Kariakoo ni moja kati ya vituo vikubwa kabisa vya kibiashara nchini kwani zinafanyika biashara kubwa zinazohusisha maelfu ya watu.“Na kama sote tunavyofahamu, ulimwengu wa sasa umetawaliwa na maendeleo makubwa ya sayansi na teknolojia ambapo dunia imekuwa kama kijiji.“Kwa TTCL hii ni fursa muhimu kibiashara ambapo tuna kila sababu ya kunufaika nayo. Natoa wito kwa menejimenti na wafanyakazi wote waakaohudumia duka hili kuhakikisha kuwa huduma zinazotolewa hapa zinakidhi mahitaji ya wateja wetu.“Tuhakikishe duka hili linakuwa wazi muda wote uliopangwa, bidhaa zote za TTCL na T PESA zinapatikana, watumishi watakaotoa huduma hapa wawe na weledi, wazingatie lugha nzuri, uchechi na maadili ya kazi zao ili kila mteja atakayetoka katika duka hili, awe balozi wa kulitangaza shirika letu kwa wadau wengine,”alisema.Alisema mwaka huu shirika hilo limejipanga vema kuhakikisha huduma zinasambaa zaidi kote nchini kwa kusimamia ubora na unafuu wa gharama ambazo wananchi wote watazimudu.Alisisitiza kuwa shirika linaendelea kufanya mageuzi makubwa ndani ili kuliwezesha kushindana kikamilifu katika soko la huduma za mawasiliano nchini sambamba na kutimiza wajibu wa kimsingi wa kuwa mchangiaji muhimu katika pato la taifa.Awali, Mkurugenzi Mkuu wa TTCL, Waziri Kindamba alisema uzinduzi huo ni utekelezaji wa mpango mkakati wa shirika hilo wa miaka mitatu kuanzia 2016 hadi 2019 ulioweka msisitizo wa kuboresha eneo la huduma kwa wateja.“Uzinduzi wa leo unaonesha kwa vitendo jinsi gani TTCL mpya ilivyojipanga vyema kuhakiisha huduma zake zinawafikia wateja katika mazingira mazuri, yanayovutia na kuwakilisha hadi ya shirika letu,” alisema.Alisema kukamilika kwa kituo hicho cha huduma kwa wateja kunaongeza idadi ya maduka mapya kufikia 10 ambayo yamejengwa kwa viwango vya hali ya juu na kwa kuzingatia mahitaji ya sasa ya utoaji bora wa huduma kwa wateja.Alisema wataendelea kuboresha maduka na vituo vyao nchi nzima sambamba na ofizi zao za mikoani na wilayani ili ziweze kuwa mahali bora kabisa kwa watumishi wa TTCL wanaotoa huduma na wateja wote watakaofika kupata huduma za aina mbalimbali.Alisema kituo hicho kitatoa huduma za malipo ya bili za simu kwa wateja wa malipo ya baada, mauzo ya vocha kwa ajili ya muda wa maongezi na internet, mauzo ya aina mbalimbali za simu na vifaa kama modems, router na MiFi.Vile vile yatakuwepo mauzo kwa wateja wa simu za mezani, internet kupitia simu za mezani, kutoa taarifa za mkongo wa taifa wa mawasiliano na kituo cha kimataifa cha kutunzia kumbukumbu za kimtandao pamoja na kupokea maoni ya wateja kwa ajili ya maboresho."
90f9f6236bf100916598e240422ed7143d336444," MKURUGENZI wa Kampuni ya Kiluwa Steal Group Co. Ltd na Kiluwa Free Processing, Mohammed Kiluwa (50) ameieleza Mahakama ya Wilaya ya Ilala kuwa, hakutoa rushwa kwa Waziri wa Ardhi, Nyumba na Maendeleo ya Makazi, William Lukuvi.Kiluwa alidai hayo jana mbele ya Hakimu Mkazi, Samwel Obasi wakati akitoa ushahidi wake katika kesi ya kutoa rushwa ya Sh milioni 90 kwa Waziri Lukuvi. Akiongozwa na Wakili wa Utetezi, Iman Madega, Kiluwa alidai kwamba Waziri Lukuvi alichukua mkoba uliokuwa na fedha zake na kwamba ndiye aliyezitoa fedha na kuziweka juu ya meza.Kiluwa alidai Julai 14 mwaka huu alipata taarifa kutoka kwa Shabani Selemani kuwa anatakiwa kupeleka hati za viwanja ofisini kwa Waziri Lukuvi na Julai 16, mwaka huu alifanikiwa kufika ofisini kwa Waziri. Alidai kuwa alimkuta Waziri Lukuvi akiwa peke yake na kumuuliza hati zake ziko wapi, naye alijibu kuwa anazo mbia mwenzake, ambaye kwa wakati ule alikuwa amesafiri.“Baada ya kumjibu hivyo, Waziri Lukuvi aliniuliza tena swali kuwa hati zangu ziko wapi na nilimjibu kuwa mwenzangu akirudi nitaziwasilisha kwake lakini baada ya majibu hayo Waziri alikaa kimya kama dakika tatu kisha akanyanyuka na kuniuliza kwenye mkoba wangu nimebeba nini,” alidai Kiluwa.Aliendelea kudai kuwa alimjibu kwamba kuna fedha, ambazo anafanya manunuzi ya vitu mbalimbali vya ofisini kwake, na baada ya jibu hilo Waziri aliinuka na kumwambia ampatie mkoba huo. Alidai Waziri Lukuvi alinyanyuka na kuchukua begi hilo na kulifungua kisha alitoa fedha na kuziweka juu ya meza. “Baada ya kuchukua begi nikawa napiga kelele nikisema nisaidieni...Muda mfupi kidogo mlango ulifunguliwa na akaingia mtu mmoja na kuniambia nipo chini ya ulinzi, kabla hajamaliza kusema hayo akaingia mwingine naye akasema nipo chini ya ulinzi nirudi nyuma hatua mbili,” alidai Kiluwa.Alidai baada ya purukushani hizo, Lukuvi alitoka ofisini na kumuacha yeye pamoja na watu hao wawili walioingia na kumuweka chini ya ulinzi, ambapo walianza kujiuliza maswali juu ya nani wamfanye shahidi katika tukio hilo. Katika utetezi huo, Kiluwa aliiomba Mahakama imuachie huru, kwa kuwa si Waziri Lukuvi wala mashahidi wa upande wa mashitaka, walithibitisha mahakamani hapo kuwa alitoa rushwa.“Mimi sina hatia naiomba Mahakama iniachie huru mimi na pia inirejeshee mali zangu walizozishikilia, naiomba pia inipatie hati zangu na kuzirudisha katika daftari la msajili, “alidai. “Eneo ambalo tuliomba kwa Rais na kupewa kisha kushughulikia ili tupate hati kama tukiwekeza zaidi ya watanzania 40,000 watapata ajira, lakini naona Waziri Lukuvi kama anakwamisha jambo hili “ alidai.Alidai kuwa ana viwanja 73 lakini mpaka sasa ameshapata hati za viwanja 57 tu. Kwamba katika hatua zote za kupata hati hizo, hajawahi kuombwa wala kutoa rushwa. Shahidi wa pili upande wa utetezi, ambaye ni miongoni mwa wamiliki na mwanahisa katika Kampuni ya Kiluwa Free Processing Zone, Jurijs Martinovs alidai mahakamani hapo kuwa Julai 3 mwaka huu alisafiri kupeleka watoto likizo kwa bibi yao nchini Latvia na kurejea Tanzania Agosti 16 mwaka huu.Martinovs aliwasilisha nakala ya pasipoti ya kusafiria, kuonesha kwamba alisafiri na mahakama iliipokea kama kielelezo cha utetezi katika kesi hiyo. Baada ya kusikilizwa utetezi huo, Hakimu Obas aliharisha kesi hiyo hadi Desemba 24 kwa ajili ya kutoa hukumu.Kiluwa anadaiwa kuwa Julai 16, mwaka huu kati ya saa 6 na saa 8 mchana akiwa mkurugenzi wa kampuni hizo mbili, alitoa rushwa ya Dola za Marekani 40,000 ambazo ni sawa na Sh milioni 90 kwa Waziri Lukuvi. Mshitakiwa anadaiwa kutoa fedha hizo kwa lengo la kwamba asiwasilishe hati ya umiliki wa kiwanja namba 57 Block B Kikongo na D Disunyura kilichopo eneo la viwanda lililopo Kibaha mkoani Pwani. Kiluwa yupo nje kwa dhamana."
910dbff5c52c1ca9c7e90f66ac8ccb6fd9f61958," KOCHA Mkuu wa Yanga Mwinyi Zahera amekazania suala la nidhamu kwa wachezaji wake ikiwa ni sehemu ya kujiandaa na mchezo wa Ligi ya Mabingwa Afrika dhidi ya Zesco unaotarajiwa kuchezwa kesho kwenye Uwanja wa Taifa jijini Dar es Salaam.Katika mazoezi yaliyofanyika jana kwenye Uwanja wa Taifa, Dar es Salaam, Zahera alisema aliamua kuhimiza nidhamu ya mchezo baada ya kugundua kuna tatizo katika michezo miwili iliyopita ya kirafiki dhidi ya Pamba na Toto African. Pia, suala la umaliziaji alisema amekuwa akilifanyia kazi kutokana na ubutu wa washambuliaji wake, akisema anaamini katika mchezo wa kesho ni lazima Zesco afe.“Nilitazama mchezo dhidi ya Pamba na Toto African nikagun dua kuna tatizo la nidhamu ya mchezo, nikaona tukumbushane kuelekea katika mchezo wetu wa kimataifa ili kupata matokeo mazuri,”alisema.Zahera alisema morali ya wachezaji wake ipo vizuri na wote wanaendelea vizuri isipokuwa watakosekana wachezaji Paulo Godfrey aliumia katika mchezo dhidi ya Ruvu Shooting na Mohamed Mussa ‘Bank’ aliyeumia dhidi ya Township Rollers ya Botswana huku David Molinga na Mustapha Selemani wakiwa bado hawajapata vibali vya CAF. Aliwazungumzia Zesco kuwa wanajua ni timu yenye historia nyingi na uzoefu wa kutosha lakini haiwezi kuwazuia mipango yao ya kufanya vizuri Jumamosi. “Tunajua falsafa zao, na wao wanatuja, wana wachezaji wazuri ila hawawezi kutuzuia kufanya kile ambacho tunataka kufanya,”alisema."
914b001550281785098ac4cb2fbf6f1d2ef65a41," HOMA ya pambano la Ligi Kuu kati ya mabingwa watetezi, Simba na Yanga inazidi kupanda baada ya timu hizo kuingia mafi choni kwa ajili ya maandalizi ya mchezo dhidi yao, utakaochezwa mwishoni mwa wiki hii.Wakati Yanga ikiweka kambi Morogoro, Simba imebaki Dar es Salaam baada ya Kocha Mkuu Patrick Aussems na benchi lake la ufundi kugoma kuweka kambi nje ya mji baada ya kutoka safari ya Kanda ya Ziwa. Mratibu wa Simba, Abbas Ally alisema, benchi la ufundi liliamua timu ibaki Dar es Salaam ili kutowachosha wachezaji, hivyo watakuwa wakiendelea na programu yao ya kawaida.Kwa kawaida kila inapokaribia mechi ya watani, timu hizo kongwe ‘hukimbia’ jiji kwa muda kila mmoja kwenda kujificha mahali na kurejea siku moja au saa chache kabla ya mechi. Mechi ya mwisho kuikutanisha miamba hiyo, Oktoba mwaka jana, timu zote zilienda Morogoro, safari hii Simba ilidaiwa kutaka kwenda Zanzibar kabla ya maamuzi ya benchi la ufundi kutaka timu ibaki Dar es Salaam.Akizungumza na gazeti hili, Mratibu wa Yanga Hafidh Saleh alisema hawana wasiwasi wowote, wachezaji wote wako kambini wakifanya maandalizi mazuri. “Tumeanza mazoezi asubuhi (jana) tunaendelea vizuri, Kocha (Mwinyi Zahera) anaendelea na programu yake kuhakikisha timu inakuwa kwenye kiwango kizuri… tutarejea Jumamosi,” alisema.Yanga itaendelea kumkosa nyota wake Juma Mahadhi aliyefanyiwa upasuaji wa goti. Mchezaji huyo hajacheza mchezo hata mmoja msimu huu baada ya kuumia katika mechi ya Kombe la Shirikisho Afrika dhidi ya USM Alger ya Algeria. Kwa upande wa Simba, itamkosa nyota wake John Bocco aliyepata kadi nyekundu katika mchezo uliopita dhidi ya Mwadui. Mara ya mwisho timu hizo zilipokutana katika mechi ya marudiano ya Ligi Kuu Oktoba mwaka jana, Simba ilishinda bao 1-0 lililofungwa na beki wake Erasto Nyoni."
914d19fd563923a99daf22b5f4bb076be008a2fd," KOCHA wa Yanga, Luc Eymael amewacharukiwa wachezaji wa kikosi hicho baada ya kushindwa kutumia nafasi walizotengeneza kupata mabao ya haraka ambayo yangewatoa mchezoni wapinzani wao.Eymael ametoa kauli hiyo juzi baada ya kocha huyo kuanza vibaya kibarua chake kwa kufungwa mabao 3-0 dhidi ya Kagera Sugar kwenye mchezo wa Ligi Kuu Tanzania Bara uliochezwa Uwanja wa Uhuru Dar es Salaam.Eymael alisema kikosi chake kipindi fulani walionekana kuzidiwa sehemu ya kiungo na wapinzani na kuwapa mwaya wa kufunga lakini walitengeneza nafasi nyingi kwenye eneo la hatari ambazo nyota wake walishindwa kutumia.“Mchezo ulikuwa mgumu kwani wapinzani wetu walicheza kwa kujiamini na kumiliki sehemu ya kiungo pamoja na hivyo kwa kiasi fulani na tulikuwa wazuri kwa kutengeneza nafasi nyingi ambazo zilishindwa kutumika ipasavyo,” alisema Eymael.Alisema kipindi cha pili wachezaji wake walionekana kurudia kufanya makosa yaliyowagharimu kipindi cha kwanza licha ya kupewa maelekezo na kujikuta wakiwaacha tena wapinzani kuchezea mpira kwa uhuru na kufunga tena mabao mawili.Alisema kupitia mchezo huo amegundua udhaifu wa kikosi chake na kuahidi kwenda kufanyia kazi ikiwa ni maandalizi ya mchezo dhidi ya Azam FC unaotarajiwa kuchezwa kesho kwenye uwanja wa Uhuru.Naye Kocha wa Kagera Mecky Maxime alisema kikosi chake kilingia kwenye mchezo huo kikiwa kimejipanga kucheza kwa kujituma kutafuta ushindi jambo ambalo walifanikiwa.“Tuliingia uwanjani tukiwa na malengo ya kutafuta ushindi na kweli tumefanya hivyo na tumefanikiwa na inatupa nguvu kwani tumetoka kufanya vibaya michezo mitatu iliyopita,” alisema"
9153e54b3bc15a1e89adc3fdc502966689bf1e71,"['Kiungo wa kati wa Ufaransa Paul Pogba, 26, amekuwa akifanya mazoezi mjini New York licha ya wachezaji wenzake  kurejea kambini kwa mazoezi ya kabla ya msimu mpya kuanza. (Sun)', 'Barcelona wako tayari kulipa euro milioni 100 ya kumwezesha mshambuliaji wa Inter Milan Muargentina Lautaro Martinez, 21 kuondoka klabu hiyo kabla mkataba wake kukamilika. (Corriere dello Sport - in Italian)', 'Ofa ya Manchester United ya  £31m ya kumnunua kiungo wa kati wa Ureno Bruno Fernandes, 24, imekataliwa na Sporting Lisbon. (Gazzetta dello Sport, via Express)', 'Ni rasmi sasa Meneja wa Derby County Frank Lampard amerejea Chelsea baada ya mchezaji huyo wa zamani wa blues kutia saini mkataba pauni  milioni 4 kwa mwaka. (Mail)', 'Kocha wa zamani wa Newcastle Rafael Benitez amekubali kujiunga klabu ya Uchina ya  Dalian Yifang kwa mkataba wa thamani ya euro milioni 12 kwa mwaka baada ya kuondoka  St James Park. (Sky Sports)', 'Rams wanajiandaa kufanya mazungumzo na kiungo wa kati wa zamani wa Uholanzi Phillip Cocu wiki hii kabla ya  Lampard kuondoka. ', 'Cocu alitupwa nje na kocha wa Fenerbahce mwezi Oktoba. (Telegraph)', 'Kocha wa United, Ole Gunnar Solskjaer amewaambia wakuu wa klabu hiyo kumsajili kiungo wa kati wa Newcastle Muingereza Sean Longstaff, 21, kwa dau la pauni milioni 25 wiki hii. (Star)', 'Arsenal wanashauriana na mshambuliaji wa Algeria, Yacine Brahimi 29 ambaye yuko huru na kujiunga na klabu nyinhine baada ya kuhama Porto. (Sky Sports)', 'Gunners pia wamepewa nafasi ya kusaini mshambuliaji wa Lyon na Ufaransa Nabil Fekir - kwa uero milioni 30. (Mirror)', 'Winga wa Manchester City Mjerumani Leroy Sane ameangaziwa katika uzinduzi wa jezi za msimu wa mwaka 2019-20, licha ya tetesi kuwa Bayern Munich wamekuwa wakimnyatia nyota huyo wa miaka 23. (Express)', 'Crystal Palace wanamtaka  mlinzi wa Arsenal Muingereza Carl Jenkinson, 27, kuchukua nafasi iliyoachwa wazi na mlinzi Aaron Wan-Bissaka, ambaye amejiunga na Manchester United. (Sun)', 'Gunners wanajiandaa kuweka dau la pauni milioni 12 kumnunua mshambuliaji wa Hull City wa miaka 22-year- Muingereza Jarrod Bowen. (Sun)', 'Mshambuliaji wa Uholanzi Hossein Zamani, 16, amevifahamisha villabu vya Manchester United, Manchester City na AC Milan kuwa aAjax. (Mail)', 'Manchester United wameshaafikiana kuhusu matakwa binafsi na mshambuliaji wa Sevilla Wissam Ben Yedder, 28. Mshambuliaji huyo raia wa Ufaransa anatarajiwa kujiunga na mashetani hao Wekundu endapo mshambuliaji wa Ubelgiji Romelo Lukaku atauzwa ama la. (Express) ', 'Liverpool wanaweza kumrudisha kiungo mshambuliaji wa Brazil Philippe Coutinho, 27, baada ya mchezaji huyo kushindwwa kuwa na wakati mzuri kwenye klabu ya  . (Le10 Sport, via Mirror)', 'Kocha wa Manchester City  Pep Guardiola amesema hana uhakika kama Neymar, 27, atakuwa na makali yaleyale aliyokuwa nayo kabla atakaporejea klabu ya Barcelona akitokea klabu ya Paris St-Germain. (Ara, via Mirror)', ""Manchester United wanaweza kuwapoka Tottenham tonge mdomoni katika usajili wa kiungo wa klabu ya Lyon ya Ufaransa, Tanguy Ndombele. Spurs tayari wameshakubali kumnunua mchezaji huyo lakini hawajamalizana naye kuhusu matakwa yake binafsi mchezaji huyo mwenye miaka 22.  (L'Equipe, via Metro)""]"
915ba928b81b61b9c0e562cd0d444499f382f4f1," Reli ya kisasa ya Standard Gauge (SGR) ikikamilika, Tanzania itaingia katika orodha ya nchi tano barani Afrika zenye treni ya kisasa ya umeme.Morocco ndio nchi ya Kwanza kuwa na treni ya umeme pamoja na Afrika Kusini. Kenya, Ethiopian na Tanzania ndio zipo kwenye ujenzi wa mradi huo wa treni za mwendokasi.Mkurugenzi wa Shirika la Reli Tanzania (TRC) Masanja Kadogosa alisema mradi huo Tanzania unatekelezwa kwa fedha za ndani. Kadogosa aliyasema hayo katika ziara maalum ya Mkuu wa Mkoa wa Dar es Salaam, Paul Makonda na makundi mbalimbali ya vijana walipotembelea mradi wa ujenzi wa reli hiyo ya kisasa kipande cha kutoka Dar es Salaam hadi Morogoro chenye urefu wa km 300.Makonda aliambatana na kundi la watu zaidi ya 600 kutoka fani tofauati wakiwemo wasanii. Kadogosa alisema katika mradi huo, asilimia 96 ya watu walioajiriwa ni Watanzania.Alisema awamu ya kwanza ya mradi huo wa reli kutoka Dar es Salaam hadi Makutupora unagharimu shilingi. trilioni 7.1. Pia mradi wa ujenzi wa reli hiyo yenye urefu wa km 1,219 kutoka Dar es Salaam hadi Mwanza umegawanyika katika vipande vitano, kipande cha kwanza ni kutoka Dar es Salaam hadi Morogoro chenye urefu km 300 na unagharimu shilingi trilioni 2.7.“Kipande kingine ni kutoka Morogoro hadi Makutupora chenye urefu wa km. 422 ambacho kinagharimu shilingi trilioni 4.4, Makutupora hadi Tabora km. 376.5, Tabora hadi Isaka km 162.5 na Isaka hadi Mwanza km. 311.25. “Utandikaji wa reli umeshaanza hadi sasa zaidi kilomita 15 zimetandikwa. Na zoezi la utandikaji bado linaendelea.huo,”alisema.Injinia wa Mradi kwa kipande cha Dar es Salaam – Morogoro, Machibya Masanja, alisema mradi huo utakuwa na vivuko 17 vya juu na vivuko 15 vya chini sambamba na madaraja. Alisema katika eneo la Soga mkoa Pwani itakuwa kiungio cha reli hiyo ya umeme ambapo reli ya kisasa itapita juu na ile ya kawaida itapita chini.Alisema katika kipande cha Dar es Salaam – Morogoro, mbali ya kazi ya kutandika reli kazi nyingine zinazoendelea ni ujenzi wa madaraja, makaravati, kuzalisha mataruma, ujenzi wa miundombinu ya ishara ya mawasiliano na nguzo za umeme. Kwa upande wa mataruma uzalishaji umeanza katika kiwanda kilichopo eneo la Soga mkoani Pwani na kiwanda hicho kinatarajia kuzalisha mataruma 1,200,400 kwa kipande cha Dar es Salaam – Makutupora. Kwa kipande cha Dar es Salaam – Morogoro yatazalishwa mataruma 500,100 na kipande cha Morogoro – Makutupora mataruma 703,300.“Mataruma tunazalisha hapa nchini kwa kutumia malighafi kutoka katika viwanda vyetu. Taruma moja lina uzito wa kilo 380 hivyo tunahitaji saruji nyingi na tunapeleka mchango katika viwanda vyetu,” anasema Machibya Katika eneo la Mzenga na Mlandizi ujenzi wa makutano ya barabara na reli kuwezesha watu na magari kuvuka kwenda upande mwingine tayari umekamilika ambapo barabara itapita chini na treni juu.Alisema stesheni ziko sita na stesheni kubwa zitakuwa Dar es Salaam na Morogoro wakati stesheni ndogo zitakuwa Pugu, Soga, Ruvu na Ngerengere. “Stesheni zetu zimesanifiwa kwa kufuata mazingira halisi ya nchi yetu, Dar es Salaam itakuwa na umbo la Tanzanite na Morogoro imechanganywa kwa nyumba za asili na Milima ya Uluguru."
91fb902c1e4ec7acc975c5120a24a2d2cb500220," Akizungumza Dar es Salaam jana, Mkurugenzi wa Kampuni ya Executive Solutions, Aggrey Marealle, ambaye kampuni yake inaratibu mbio hizo kitaifa, alisema Mwakyembe amethibitisha kuwa mgeni rasmi.“Kwa niaba ya wadhamini wetu, namshukuru waziri kwa kuthamini sana michezo hususan riadha na kuona umuhimu wa kuja hadi Moshi kuhudhuria mbio hizi ambazo kwa sasa ndio kubwa Tanzania,” alisema.Aliipongeza Wizara ya Michezo kwa msaada mkubwa ambao imekuwa ikitoa pale waandaaji wa Kilimanjaro Marathon wanapohitaji.“Sisi kama waandaaji tunaiahidi serikali kuwa Kilimanjaro Marathon itaendelea kuendeshwa kwa weledi mkubwa na kuzingatia kanuni zote za riadha kwani mbio hizi zinatambuliwa na Shirikisho la Riadha la Kimataifa (IAAF)”.Katika hatua nyingine, Mkurugenzi huyo alisema maandalizi yote yamekamilika na kuwakumbusha washiriki kuwa mwaka huu hakutakuwa na mbio za Kilometa 10 kwa watu wenye ulemavu.“Mbio hizi hazitakuwepo mwaka huu baada ya mdhamini (GAPCO) kuuzwa kwa kampuni ya Total. Tunaendelea na juhudi za kutafuta mdhamini mwingine na ni matumaini yetu kuwa mbio hizo zitarudi tena,” alisema.Usajili wa Kili Marathon unaendelea leo Arusha kuanzia saa nane mchana hadi saa 11 jioni na Moshi ni kesho kuanzia saa sita mchana hadi saa moja usiku, keshokutwa kuanzia saa nne asubuhi hadi saa moja jioni na Jumamosi kuanzia saa tatu hadi saa sita mchana kabla ya siku yenyewe ya mbio hizo, Jumapili.Mbio hizi zinadhaminiwa na Kilimanjaro Premium Lager (Meta 42) Tigo (Meta 21) na Grand Malt (Meta 5). Wengine ni First National Bank, Kilimanjaro Water, Diamond Motors Ltd, Kibo Palace, KK Security, Keys Hotel, TPC Sugar, Simba Cement, KNAUF Gypsum na AAR ambao ni wabia katika masuala ya matibabu."
92019adc09c1a28bb28b43afe1815e06f2fad72e," Kauli hiyo ilitolewa leo Dar es Salaam na Waziri wa Mawasiliano, Sayansi na Teknolojia Profesa Makame Mbarawa alipokuwa akifungua mkutano wa siku mbili wa wadau wa Teknolojia ya Habari na Mawasiliano (TEHAMA) kutoka nchi za ukanda wa Bonde la Ufa.“Nawasihi wajasiriamali katika mambo ya Tehama ndani ya nchi washirikiane na wenzao wa nje ya nchi ili waweze kujijengea uwezo wa kukuza uchumi wa nchi yetu,” alisema Mbarawa.Mbarawa alisema Tanzania inakaribisha wawekezaji kwenye Tehama kuhakikisha Watanzania wote wanapata huduma ya mawasiliano katika maeneo yote nchini hadi vijijini.Alitaja changamoto zinazoikabili Sekta ya Tehama ni pamoja na ukosefu wa nishati ya umeme vijijini, kumudu gharama za uendeshaji, ukosefu wa vifaa vya sekta hiyo na usalama wa taarifa mbalimbali katika mitandao.Kwa upande wake Waziri wa Mawasiliano, Habari na Uhusiano wa Bunge kutoka Burundi, Tharcisse Nkezabahizi alisema Tehama ni moja ya nyanja muhimu inayotumiwa katika nchi yake ikiwemo elimu na huduma za afya.Mkurugenzi Mtendaji wa Shirika la Digital Network la nchini Finland, Cipa Ojala alisema mkutano huo umekuja wakati mwafaka ambao nchi nyingi zinatumia fursa iliyopo ili vyombo vya habari ikiwemo televisheni kuhama kutoka analojia kwenda dijiti."
92053977a6b28dde78f6becc7609e7e36ff8ef9a," BAADHI ya viongozi wa upinzani mjini Lango wameushangaza umma baada ya kuunga mkono azimio la chama tawala cha NRM linalomtaja Rais Yoweri Museveni kuwa ndiye mgombea pekee katika uchaguzi ujao wa mwaka 2021.Viongozi hao wa upinzani wanaotoka katika vyama vikubwa vya Forum For Democratic Change (FDC) na Uganda Peoples Congress (UPC), waliweka pembeni tofauti zao za kiitikadi na kuunga mkono hoja ya kumtaka Museveni kuwa mgombea pekee ndani ya chama cha NRM.Pendekezo la kutaka Rais Museveni kuwa mgombea pekee katika uchaguzi wa mwaka 2021 lilianzishwa na wabunge na wanachama wa NRM ambapo baadhi ya wabunge na wanachama wa vyama vya upinzani waliunga mkono.Mwenyekiti wa NRM katika Wilaya ya Oyam, Ogwal Ojok ndiye aliyesoma maazimio ya kumpitisha Rais Museveni kuwa mgombea pekee wa chama chake huku akipigiwa makofi na viongozi wa vyama vya upinzani vya UPC na FDC.Baada ya azimio kusomwa viongozi hao wa upinzani ndio waliomkabidhi Rais Yoweri Museveni ngao, kiti na mkuki kama ishara ya kumkabidhi shughuli zote za ulinzi na usalama kwa ajili ya kuilinda Uganda.Kwa muda mrefu Lango imekuwa ni ngome ya upinzani hasa kutokana na kutumiwa na Joseph Konny kuendesha vita vilivyokuwa vya kikatili nchini Uganda. Kwa staili hii ya kukubalika kwa Rais Museveni ni ishara nzuri kwa kiongozi huyo aliyeingia madarakani mwaka 1986."
9228c551e38331bec7142222e3c95cb5f96a0247," SERIKALI imeombwa kukifufua haraka Kiwanda cha General Tyre cha jijini Arusha, ili kukiwezesha kukipatia malighafi bora Kiwanda cha Kutengeneza Viatu cha Karanga kilichoko Moshi mkoani Kilimanjaro.Kwa mujibu wa uongozi wa Kiwanda cha Karanga, General Tyre ilikuwa ikiwapatia malighafi bora ya mpira kwa bei nafuu kulinganisha na wanayoipata sasa kutoka nje ya nchi.Mkuu wa Kiwanda cha Viatu cha Karanga, Mrakibu Mwandamizi wa Magereza, Henzron Nganoga alitoa ombi hilo kwa serikali alipozungumza na wahariri wa vyombo mbalimbali vya habari waliotembelea kiwanda hicho mwishoni mwa wiki.Wahariri hao walitembelea kiwanda hicho kujionea hali ya upatikanaji wa umeme baada ya Shirika la Umeme Tanzania (TANESCO), kuboresha huduma kwa kujenga vituo vipya vya umeme na kukarabati vya zamani.Nganoga alisema Kiwanda cha General Tyre, ndicho walichokuwa wakikitegemea kwa kupata mipira kwa ajili ya kuzalisha viatu kwa ajili ya vyombo vya ulinzi na usalama na kwa ajili ya kuuzia watu wengine.“Kwa kweli ombi letu kubwa kwa serikali ni kuhakikisha General Tyre inafanya kazi. Wakati ikifanya kazi tulikuwa tunanunua malighafi kwao ambayo ilikuwa bora na ikiuzwa kwa bei nafuu kulinganisha na tunayoitumia sasa,” alisema Nganoga.Kwa mujibu wake, kwa sasa baadhi ya malighafi hasa zile za mpira wanaletewa na wazabuni wanaonunua kutoka Kenya, India na China, ambazo wanauziwa kwa bei ya juu.Kwa ngozi wanatumia kutoka nchini. Akizungumzia ombi hilo la kuifufua General Tyre iliyokufa baada ya ubinafsishaji na miaka ya karibuni kurejeshwa serikali, Ofisa Habari wa Shirika la Maendeleo la Taifa (NDC), Abel Ngapemba alisema mawazo ya watu wa Karanga, ndio mawazo ya serikali.“Hayo mawazo ya watu wa Kiwanda cha Karanga ndio mawazo ya serikali. Tumepewa jukumu la kuhakikisha ifikapo Desemba mwaka huu, uzalishaji unarejea General Tyre. Tunaendelea na utaratibu wa kuhakikisha hilo linafanikiwa,” alisema Ngapemba.Aliongeza kuwa serikali inafanya kila liwezalo, kuhakikisha kiwanda hicho maarufu nchini na Afrika Mashariki kinarudi katika enzi zake.Alisema mbali ya kukifufua General Tyre, pia wanafanya juhudi kuhakikisha mashamba ya mpira yaliyoko Tanga na Morogoro, yanatoa tena malighafi hiyo muhimu kwa uzalishaji wa bidhaa mbalimbali vikiwamo soli za viatu na matairi ya magari.Akizungumzia hali ya sasa ya kiwanda, Mkuu wa Kiwanda cha Karanga kilichoanzishwa mwaka 1974 na kuanza uzalishaji 1976, alisema kwa sasa kinazalisha viatu jozi 400 za vyombo vya ulinzi na usalama na jozi 150 kwa viatu vya kiraia, vyote kwa siku.Alisema awali kilikuwa kinaendeshwa na Jeshi la Magereza, lakini sasa kiko chini ya ubia na uliokuwa Mfuko wa Pensheni wa PPF na kinatambulika kwa jina la Karanga Leather Industry Limited, kikiwa ndani ya Gereza la Karanga, gereza kuu la Mkoa wa Kilimanjaro.Alisema nia ni kuanzisha kiwanda kikubwa, kitakachokuwa kinazalisha viatu vya ngozi, soli, mifuko na bidhaa nyingine za ngozi kama mikoba, mikanda na pochi.Akizungumzia umeme, Nganoga alisema awali walikuwa waathirika wakubwa wa nishati hiyo, lakini sasa hawana shida na kuipongeza Tanesco kwa kazi kubwa, iliyofanya ya maboresho ya huduma zao."
927e636fa2d50337331faf0a3d5173850529489b," UCHUMI wa Tanzania umeendelea kuwa imara kwa nusu ya kwanza ya mwaka 2018 kwa kukua kwa asilimia 7.1 na kuchangia kuimarika kwa hali ya maisha ya wananchi. Hayo yameleezwa jana mjini hapa na Waziri wa Fedha na Mipango, Dk Philipo Mpango alipokuwa akieleza hali ya uchumi na utekelezaji wa bajeti ya serikali.Alisema uchumi wa Taifa umeendelea kuwa imara, ukikua kwa asilimia 7.1 ikilinganishwa na wastani wa ukuaji wa asilimia 7.0 kwa miaka miwili iliyopita ya 2015 na 2016. Alisema kwa nchi za Afrika Mashariki, uchumi wa Tanzania unaendelea kukua kwa kasi zaidi kwa asilimia 7.1 mwaka 2017 ukilinganisha na Rwanda (asilimia 6.1), Uganda (asilimia 5.1), Kenya (asilimia 4.9), na Burundi (asilimia 0.0).“Vilevile, Tanzania iliongoza katika ukuaji wa uchumi kwenye nchi za Jumuiya ya Maendeleo ya Kusini mwa Afrika (SADC). Dk Mpango alisema katika kipindi cha Januari hadi Juni mwaka 2018, Pato la Taifa lilikua kwa asilimia 7.0 ikilinganishwa na asilimia 6.3 katika kipindi kama hicho mwaka 2017.Alizitaja sekta zilizochangia kasi hiyo kuwa ni ujenzi (asilimia 15.7), Uzalishaji viwandani (asilimia 12.0), habari na mawasiliano (asilimia 11.2), na uchukuzi na uhifadhi mizigo kwa asilimia 8.2.Aidha, Dk Mpango alisema Tanzania imeendelea kuwa miongoni mwa nchi tano bora kwa kasi ya ukuaji wa uchumi katika bara la Afrika katika nusu ya kwanza ya 2018. Nchi hizo na asilimia za ukuaji wake kwenye mabano ni Ethiopia (8.5), Ivory Coast (7.4), Rwanda (7.2), Tanzania (7.0), na Senegal (7.0). Dk Mpango alitaja Sekta zilizoendelea kutoa mchango mkubwa katika Pato la Taifa kati ya Januari hadi Juni mwaka 2018 kuwa ni Kilimo asilimia 34.5, ujenzi asilimia 16.8 na Biashara 10.1.Aidha, alisema sekta ya kilimo ilikua kwa asilimia 3.6 kwa kipindi hicho. Mfumuko wa Bei Dk Mpango alisema Mfumuko wa bei umeendelea kupungua kutoka wastani wa asilimia 4.3 mwaka 2017/18 hadi kufikia kiwango cha chini kabisa kuwahi kutokea katika miaka ya karibuni cha asilimia 3.0 mwezi Novemba 2018.Lengo la kipindi cha muda wa kati ni asilimia tano. Hali ya maisha ya mwananchi Dk Mpango alisema kasi ya ukuaji wa uchumi imepelekea kuimarika kwa hali ya maisha ya wananchi hasa wale waliopata fursa za ajira (na kipato) katika shughuli za kiuchumi zinazokua haraka, kama vile ujenzi na ukarabati wa miundombinu ya barabara, reli, upanuzi wa bandari na viwanja vya ndege, mauzo ya mazao ya kilimo, ujenzi wa viwanda na utoaji wa huduma za fedha na mawasiliano.Aidha, Dk Mpango alisema ukuaji mzuri wa uchumi umeiwezesha serikali kuongeza ukusanyaji wa mapato na kugharamia uboreshaji wa huduma za jamii hususan elimu, afya, maji na kuimarisha uzalishaji wa umeme na kuusambaza vijijini.Thamani ya Shilingi Dk Mpango alisema Thamani ya shilingi ya Tanzania imeendelea kuwa tulivu kwani katika kipindi cha kuanzia mwezi Julai hadi Novemba mwaka 2018, dola moja ya Marekani ilibadilishwa kwa wastani wa shilingi 2,276, ikilinganishwa na shilingi 2,235 katika kipindi cha Julai hadi Novemba 2017.Akiba ya Fedha za Kigeni Dk Mpango alisema Akiba ya fedha za kigeni imeendelea kuwa ya kuridhisha na kutosheleza mahitaji kwani akiba ya fedha hizo ilifikia dola za Marekani Milioni 5,079.0 mwezi Novemba 2018, kiasi ambacho kinatosha kugharamia uagizaji wa bidhaa na huduma kutoka nje ya nchi kwa kipindi cha takriban miezi mitano.Mwenendo wa Sekta ya Kibenki. Dk Mpango alisema Sekta ya kibenki imeendelea kuwa imara, salama na yenye kutengeneza faida, ikiwa na mitaji na ukwasi wa kutosha zaidi ya kiwango kinachotakiwa kisheria.“ Uwiano wa mitaji ya mabenki ikilinganishwa na rasilimali zao ulikuwa asilimia 16.3, ikiwa juu ya kiwango kinachohitajika kisheria cha 10.0. Pia kiwango cha mali inayoweza kubadilishwa kuwa fedha taslimu ikilinganishwa na kiwango cha amana zinazoweza kuhitajika katika muda mfupi kilifikia asilimia 36 ikilinganishwa na kiwango cha chini kinachohitajika kisheria cha asilimia 20.Dk Mpango aliongeza: “ Hii inaashiria kuwa mabenki yana ukwasi wa kutosha kwa ajili ya shughuli zake za kila siku ikiwemo kulipa madeni pamoja na kutoa mikopo. Akizungumzia mikopo chechefu, Dk Mpango alisema iliendelea kushuka hadi kufikia asilimia 9.7 ya mikopo yote Septemba mwaka 2018 kutoka asilimia 12.5 iliyorekodiwa mwishoni mwa Disemba 2017.Alisema Sekta ya kibenki pia imeendelea kukua kwani hadi Septemba 2018, kulikuwa na jumla ya Benki na Taasisi za fedha zinazosimamiwa na BOT zipatazo 61, kati ya hizo, mabenki yalikuwa 52 yenye matawi 884 nchini kote na zingine zilikuwa taasisi zinazotoa huduma za kifedha.Maduka ya Kubadilisha Fedha za Kigeni Dk Mpango alisema Serikali kupitia BoT imeendelea kuchukua hatua za kuimarisha biashara ya maduka ya kubadilisha fedha za kigeni ili kuondoa uwezekano wa maduka haya kufanya biashara isiyo halali ambayo ni pamoja na utakatishaji wa fedha haramu na kusisitiza kuwa serikali itaendelea kufanya masako a kukagua maduka hayo.Mwenendo wa Sekta ya Biashara Nje Dk Mpango alisema thamani ya mauzo nje kati ya Julai hadi Nov 2018 ilifikia dola za marekani milioni 1,939.2, ikilinganishwa na dola za Marekani milioni 2,194.4 katika kipindi kama hicho mwaka 2017 huku Thamani ya bidhaa zilizonunuliwa kutoka nje iliongezeka kutoka dola milioni 3,310.1 (Julai - Novemba 2017) hadi Dola Milioni 3,483.4 (Julai - Novemba 2018). Alisema Nakisi ya urari wa biashara ya bidhaa, huduma na uhamisho mali nchi za nje iliongezeka na kufikia dola milioni 701.0 ikilinganishwa na nakisi ya dola milioni 580.4 katika kipindi kama hicho mwaka 2017/18."
9299e6433f32a140e3b56adb2aeb3661afb103e9," S PIKA wa Bunge, Job Ndugai amewanyoshea kidole wakaguzi wa shule kwa kudai wamekuwa kikwazo na kurudisha nyuma juhudi za wananchi za kujenga shule.Akichangia wakati wa kikao cha kuchagua wanafunzi wa kuingia kidato cha kwanza kwa mwaka 2019, Ndugai alisema pamoja na juhudi za wananchi za kujenga shule, idara ya ukaguzi imekuwa ikitoa sababu za kutoidhinisha shule hizo kuanza kazi.“Wananchi wanajitolea na kujenga shule, hakuna hata senti tano ya serikali, lakini wakija wakaguzi wa shule wamekuwa wakitoa sababu kibao na kukwamisha shule hizo kuanza, hali hiyo inarudisha nyuma juhudi za wananchi,” alisema.Aidha, Ndugai ambaye ni Mbunge wa Kongwa, alisema tatizo la mdororo wa elimu linaanzia katika ofisi ya Katibu Tawala wa Mkoa (RAS) na kuwataka wataalamu ambao wanachangia kuifanya Dodoma kufanya vibaya kuwajibishwa.Naye Mkuu wa Wilaya ya Dodoma, Patrobas Katambi alisema suala la kutokomeza utoro kwa wanafunzi liko katika uwezo wa viongozi na kuhimiza ushirikiano katika kumaliza tatizo hilo.“Tatizo nililolibaini ni kuwa utoro wa wanafunzi pia unachangia na wanafunzi hawa kupewa majukumu ya kuhudumia familia, ukienda kwenye minada hili utaliona sana. Lakini kama viongozi tunaweza kukabiliana nayo,” alisema.Awali akisoma taarifa ya matokeo ya mtihani wa kumaliza elimu ya msingi mwaka 2018, Ofisa Elimu Taaluma Mkoa, Eliud Njogera alisema wanafunzi 57,966 walianza darasa la kwanza mwaka 2012 na walioshindwa kufika darasa la saba walikuwa ni wanafunzi 12,587 sawa na asilimia 21.71.Naye, Mbunge wa Chemba, Juma Nkamia alikosoa suala la mgawanyo wa walimu na kudai kuwa shule za mjini au zilizoko kandokando ya barabara zimekuwa zikipewa walimu wengi. Aidha, Nkamia alitaka mfumo wa sasa kubadilishwe kwa makatibu kata kuwa na elimu ya juu, ikiwa ni tofauti na sasa ambapo makatibu kata elimu kiwango cha chini cha elimu ni cheti.Akijibu hoja hizo, Katibu Tawala Mkoa wa Dodoma, Maduka Kessy alisema suala la wakaguzi na upangaji wa walimu ni suala ambalo halishughulikiwi na ofisi yake ila aliahidi kulifikisha katika mamlaka husika."
92dce967653e37b0587255194db8191acff0bdd2," MAWAZIRI wa nchi za Tanzania na Rwanda wamekutana, kujadili namna bora zaidi ya kusafirisha mafuta ili bidhaa hiyo iwafikie wananchi wa Rwanda kwa urahisi na haraka zaidi.Mawaziri hao waliokutana jijini Dar es Salaam jana ni Waziri wa Miundombinu wa Rwanda, Balozi Claver Gatete, Waziri wa Ujenzi, Uchukuzi na Mawasiliano, Isack Kamwelwe na Waziri wa Nishati, Dk Medard Kalemani.Akizungumza baada ya kikao hicho, Kamwelwe alisema wamekutana na mwenzao wa Rwanda, kujadiliana na kuona namna bora zaidi ya kusafirisha bidhaa hiyo kwa kutumia miundombinu ya reli na Bandari ya Dar es Salaam, Mwanza na Bukoba.“Wamekuwa wakibeba mizigo yao kwa kutumia malori kutoka Bandari ya Dar es Salaam hadi Rwanda, lakini kwa kuwa tunayo miundombinu mizuri ya reli basi tunataka ianze kutumika kusafirisha mizigo hiyo,” alisema Kamwelwe.Alisema wameunda timu kwa ushirikiano wa nchi zote mbili, kufanya utafiti wa kutosha na kuangalia namna bora zaidi ya kutumia miundombinu iliyopo ili kusafirisha bidhaa hizo kwa urahisi.Alisema wanataka shehena yote ya mafuta na mizigo ya Rwanda kutoka Dar es Salaam iende moja kwa moja Mwanza kwa njia ya reli na baadae Bukoba kwa njia ya meli kupitia Ziwa Victoria.“Tutaweka miundombinu ya matenki pamoja na bandari kavu katika Bandari ya Bukoba ili shehena ya mizigo inayokwenda nchi za Rwanda zichukuliwe katika bandari hiyo,” amesema.Alisema watatengeneza bajeti ya pamoja kati ya nchi hizo ili kuboresha miundombinu ya Bandari ya Bukoba ili shehena ya mizigo inayokwenda nchi hizo iwe inachukuliwa bandari ya Bukoba.Kwa mujibu wa Waziri Kamwelwe, umbali wa kutoka Bukoba hadi mpaka wa Rusumo, hauzidi kilometa 300, hivyo itakuwa rahisi kwa nchi hizo kuchukua shehena zao za mizigo katika bandari hiyo.Waziri wa Miundombinu wa Rwanda, Balozi Gatete alisema lengo haswa la kufanya haya yote ni kuimarisha uhusiano mzuri wa kibiashara ulipo kati ya nchi hizo.Balozi Gatete alisema mbali na kuimarisha uhusiano uliopo kati ya nchi hizo, lakini pia wanataka kwenda mbele zaidi na kushirikiana kuimarisha miundombinu.Alisema mwaka jana walikutana kuangalia jinsi ya kushirikiana katika ujenzi wa reli kutoka Bandari ya Dar es Salaam, Isaka hadi Kigali nchini Rwanda.Alisema wamekutana kujadiliana namna bora zaidi ya kusafirisha mizigo yetu kutoka Dar es Salaam hadi Kigali kupitia bandari za Mwanza na Bukoba.“Hapa tumejadiliana jinsi ya kutumia Bandari ya Bukoba kusafirisha mizigo yetu, njia hii ni fupi zaidi ukilinganisha na ya kutoka Bandari za Dar es Salaam au Mombasa hadi Kigali, Rwanda na hivyo kuwa na faida kubwa zaidi kiuchumi,” alisema.Alisema timu waliyounda itafanya upembuzi yakinifu na kushauri namna bora zaidi ya kufanya maboresho yanayohitajika na hatimaye kuanza kuitumia bandari hiyo kusafirisha bidhaa zetu.“Tunataka hadi nusu ya mwaka huu (2019) tuanze kutumia Bandari hiyo kusafirisha mafuta na bidhaa zingine kwenda katika nchi hizo za Rwanda,” alisema Balozi Gatete.Waziri wa Nishati, Dk Kalemani alisema lengo la serikali ni kuhakikisha mafuta yanapatikana kwa wingi na kwa urahisi zaidi. Dk Kalemani alisema walikuwa wakitumia Bandari ya Dar es Salaam kuingiza mafuta, lakini mwaka juzi walifungua Bandari ya Tanga na mwaka jana wamefungua Bandari ya Mtwara.“Kuanza kuingiza mafuta kwa bandari hizi tatu ni mkakati wa Serikali ya awamu ya tano katika kurahisisha upatikanaji wa bidhaa hiyo kwa wananchi,” amesema Dk Kalemani.Alisema kwa sasa serikali inangalia jinsi ya kutumia bandari za Mwanza na Bukoba, kupitisha mafuta ili kuwezesha wananchi wa Kanda ya Ziwa na nchi jirani kupata bidhaa hizo kwa unafuu na haraka. Hivyo timu iliyoundwa, pia itashauri namna bora zaidi ya kuingiza mafuta kwa wingi kwa kutumia bandari hizo.Timu hiyo iliyoundwa kwa ushirikiano kati ya Tanzania na Rwanda, itawasilisha mapendekezo yake mwezi ujao kwa mawaziri hao waliopanga kukutana tena nchini Tanzania.Serikali ya Rwanda imekubaliana na ya Tanzania kuwa itaendelea kutumia Bandari ya Dar es Salaam kupitisha shehena zake za mafuta na mizigo mingine."
92e0f406a48566b9bca344f49c38f8c339c657e7," Mradi wa uwajibikaji Zanzibar Promoting Accountability in Zanzibar (PAZA) umekuwa chachu ya maendeleo makubwa kisiwani Pemba Kufuatia utekelezaji wake katika Wilaya tatu.Akizungumza kwa furaha Maratibu wa mardi huo wa PAZA Kisiwani Pemba Maalim Hassan Suleiman Khamis kutoka Jumuiya ya uhifadhi wa mali asili Pemba amesema mradi huo huo umetekelezwa katika Wilaya ya Chake Chake,Wete na Micheweni ambapo ulijikita katika masuala ya Afya, Elimu, Maji, masuala ya sheria juu ya upatikanaji wa vitamvulisho vya Mzanzibar mkaazi na Ajira kwa vijana.Amesema zipo skuli ambazo zimepata ufadhili wa kufanyiwa matengezo na mradi wa PAZA ikiwemo kuezekwa mapaa na kujengwa kwa vyoo katika skuli hizo ili kuona wanafunzi wanakuwa salama kwa afya zao kwa kutumia vyoo hivyo ambavyo vilikuwa ni changamoto. Amezitaja skuli hizo zilizo kanda ya Mashariki ya Wilaya ya Wete ikiwemo skuli ya Makangale, Tumbe na Msuka ambazo zimejengewa matundu sita ya vyoo kwa kila skuli ambapo limeondoa tatizo kwa walimu na wanafunzi wa skuli hizo. Aidha Maalim Hassan amesema kwa upande wa Maji vipo vijiji kadhaa vilivofikiwa kwa huduma ya maji safi na salama ambapo hapo awali maji hayakupatikana kabisa ila mradi wa PAZA umefanikisha jambo hilo Wilayani humo.Akizungumza bi khadija Diwani wa jimbo la Ole amesema Mradi huo uliofanya kwa mashirikaiano ya jumuiya tatu ikiwemo ile ya uhifadhi wa mali asili Pemba NGENAREKO,jumuiya ya waandishi wa Habari za Maendeleo WAHAMAZA na chama cha Waandishi wa Habari wanawake Tanzania upande wa Zanzibar TAMWA, umeleta mabadiliko makubwa ndani ya jamii kwa kupata matokeo chanya ambayo wao kama wanajamii wanjivunia mradi huo.Bi Khadija amesema,wanajamii walikuwa hawana elimu ya kutosha juu ya masuala ya sheria ikiwemo kutokujuwa ni kwa namna gani wanaweza kupata haki ya vitambulisho vya mzanzibari mkaazi ambapo baada ya kupatiwa Elimu na mradi wa PAZA kwa sasa wametambua ni wapi wanaanza kuanzia na kupata haki hiyo ambayo tayari tatizo limepungua na watu wanapata vitambulisho hivyo kupitia ofisi za vitambulisho hivyo. “Hivi sasa watu wanajuwa pakuanzia twenda kwa sheha wa shehia zetu,Wilayani na ofisi za Vitambulisho NIDA na watu wanapata vitambulisho ule usumbufu uliokuwepo siku za nyuma na kuwa na wasiwasi kama rushwa ingechukuwa nafasi hivi sasa tunashukuru mambo yapo vizuri”.Aliongeza."
9300f3171f0a4df9abcb3e456046f7562e8be257," Tofauti na ilivyokuwa kwa mechi za watani hao zikikaribia hujichimbia sehemu tofauti kwa maandalizi, safari hii timu zote zimeweka kambi yake Morogoro. Mechi hiyo ni muhimu kwa timu zote, Yanga inahitaji kushinda ili kubaki kwenye mbio za ubingwa, huku Simba ikihitaji ushindi kujiwekea mazingira mazuri ya kutwaa ubingwa inaoutafuta kwa takribani miaka mitano.Kocha Mkuu wa Simba, Mfaransa Pierre Lechantre akiizungumzia mechi hiyo alisema anafahamu una presha kubwa, lakini kwa upande wake hana hofu kubwa kwa kuwa anafahamu jinsi ya kucheza na timu hiyo ili apate matokeo. Lechantre hakutaka kuweka wazi mipango yake kuelekea katika mechi hiyo, lakini alitaka mashabiki wa wekundu hao kufahamu anajua jinsi ya kucheza na Yanga.“Nimekuwa nikiifuatilia Yanga katika mechi zao takriban tatu za mwisho na nimeiona vizuri tu. Nafahamu ikiwa ugenini inachezaje na najua ikiwa kwenye uwanja mzuri kama ule wa taifa inacheza kwa staili gani…“Kwa hiyo hilo mimi nimelifanyia kazi na ninaendelea kulifanyia kazi kumalizia maandalizi ya mwisho kuelekea katika mechi hiyo ili nikamilishe kitu ninachoamini tutakwenda kukifanya Jumapili na ikiwezekana tuondoke na ushindi…“Si mechi nyepesi, nafahamu hata wao wamejipanga vya kutosha kwa kuwa ni mchezo wa wapinzani na tunakimbizana kuwania ubingwa, hivyo hata sisi tumekuwa kwenye hali hiyo kuhakikisha mambo yanakwenda sawa,” alisema Lechantre kocha wa zamani wa timu ya taifa ya Cameroon.Kuhusu hali ya kikosi chake, kocha huyo ameeleza kuwa kipo sawa na hawana majeruhi hata mmoja, zaidi wachezaji hao wamekuwa na morali nzuri kuelekea katika mchezo huo unaotarajia kutoa taswira ya ubingwa unaelekea wapi msimu huu.Timu hizo zinatarajia kuingia uwanjani, Simba ikiwa inaongoza ligi kwa pointi 59 baada ya michezo 25 wakati Wanajangwani wakiwa wanashikilia nafasi ya pili kwa pointi 48 baada ya mechi 23. Kwa upande wa kocha msaidizi wa Yanga, Shadrack Nsajigwa alisema, ""Mechi ya wapinzani ni ya wapinzani tu haijalishi timu imefanyaje katika michezo yake iliyopita, tutajua namna ya ku-plan katika kupambana dhidi ya Simba na kuhakikisha tunatoka na ushindi"".Akizungumzia mechi hiyo mchambuzi wa masuala ya soka na mchezaji wa zamani wa Yanga na Taifa Stars, Ally Mayay alisema ni mechi kubwa kwa sababu kila timu inafanya maandalizi yake ila kuna utofauti kidogo.Utofauti huo alisema kutakuwa na presha kubwa kwa Yanga wanaotafuta matokeo mazuri kuendelea kuwa katika mbio za ubingwa huku Simba ikitabiriwa kuingia kwa kujiamini kutokana na kuwaacha mbali watani zao kwa tofauti ya pointi 11.“Ikiwa Yanga itapoteza au kutoka sare itakuwa imejitoa kwenye mbio za ubingwa, lakini wekundu hao wakishinda au kupata sare watazidi kujihakikishia nafasi yao ya kuchukua taji la ligi msimu huu,” alisema.Aliwataja wachezaji hatari wa kutazamwa kwa upande wa Simba kuwa ni Emmanuel Okwi, John Bocco na Shiza Kichuya kuwa wanaweza kuidhuru Yanga na kwa upande wa pili akitajwa Obrey Chirwa, Raphael Daud na Pius Buswita kuwa wanaweza kung’ara zaidi kupitia mchezo huo.Mwenyekiti wa zamani wa Simba, Ismail Rage alisema Simba wako vizuri msimu huu na wanaweza kufanya vizuri kama hawatabweteka.Alisema ikiwa timu yake hiyo itaifunga Yanga itakuwa imejihakikishia kuwa bingwa kwa asilimia 98. “Nina imani Simba watafanya vizuri ila wasibweteke, waongeze jitihada kufanya vizuri, ingawa mchezo huo hautakuwa rahisi,”alisema."
93090a1272d6e9c4070b181a3dc61b17c6ad7c8b," KIKOSI cha mabingwa watetezi wa Ligi Kuu Tanzania Bara Simba, leo kinaingia na hesabu kali ya kutafuta ushindi dhidi ya Ndanda FC katika mchezo wa ligi utakaochezwa kwenye uwanja wa Taifa Dar es Salaam.Simba inaongoza ligi hadi sasa ikiwa na pointi 31, leo inacheza mchezo wa 13 ikihitaji ushindi ili kuongeza morali zaidi katika mechi yake ijayo dhidi ya mtani wake Yanga Jumamosi ya wiki hii.Inakutana na Ndanda inayoendelea toka msimu umeanza kwani kwa sasa inashika nafasi ya pili toka mwishoni wakiwa na pointi nane baada ya kucheza mechi 13. Simba wanaingia kwenye mchezo huo wakiwa na kumbukumbu safi baada ya kutoka kushinda michezo miwili mfululizo dhidi ya Lipuli FC 4-0 na KMC kwa mabao 2-0 wanakutana na Ndanda ambao michezo yao miwili iliyopita walifanya vibaya wakitoka suluhu na Kagera Sugar na kupoteza bao 1-0 dhidi ya Biashara.Kwa rekodi za msimu uliopita wa ligi hiyo wawili hao walipokutana mchezo wa mzunguko wa kwanza timu hizo zilitoka suluhu kwenye Uwanja wa Nangwanda Sijaona na mechi ya mzunguko wa pili Simba walishinda kwa mabao 2-0 mchezo uliochezwa kwenye Uwanja wa Taifa.Licha ya kuonekana Ndanda ni miongoni mwa timu zinazowapa wakati mgumu Simba kupata matokeo kila wanapokutana lakini kwa mwenendo wa kugawa dozi ya mabao kwa michezo iliyopita kwenye ligi hiyo bado wekundu hao wanapewa nafasi kubwa ya kuibuka na ushindi.Akizungumzia mechi hiyo kocha wa Simba Sven Vandenbroeck alisisitiza wanauchukulia mchezo huo kwa umakini kupata matokeo yatakayozidi kuwaweka mazingira bora ya kujipanga na mchezo unaokuja dhidi ya Yanga .“Bado mchezo wetu dhidi ya Ndanda tunauchukulia umuhimu mkubwa kwakuwa hii ni ligi na kila kikosi kinataka matokeo mazuri kujiweka sawa ni sawa na sisi kama mnavyojua malengo yetu ni kufika mbali hivyo kupata matokeo mazuri ni kipimo sahihii kwa kujipanga na mchezo dhidi ya Yanga,” alisema Vandenbroeck."
9315a4e62cbf0be09064a1543983028800e3ec36," KOCH A Emmanuel Amunike ameanza kwa sare na Taifa Stars dhidi ya Uganda Cranes kwenye Uwanja wa Namboole mjini Kampala jana.Nyota huyo wa zamani wa kimataifa wa Nigeria alipewa jukumu la kuinoa Taifa Stars mwezi mmoja uliopita, akichukua nafasi ya kocha mzawa Salum Mayanga na kibarua chake cha kwanza ni dhidi ya Uganda kwenye mchezo wa kuwania kufuzu kwa fainali za Mataifa ya Afrika ‘Afcon’ mwakani.Katika mchezo huo dhidi ya Uganda inayotajwa kuwa timu bora katika ukanda huu wa Afrika Mashariki na Kati, Amunike hakuwa na nyota sita wa Simba na Y anga.Nyota waliokosekana kwenye mchezo huo kutokana na kuchelewa kujiunga na kambi ya timu hiyo ni Erasto Nyoni, Shomari Kapombe, Jonas Mkude, Shiza Kichuya, Hassan Dilunga na Feisal Salum ‘Fei Toto’.Lakini pia ilimkosa beki wake kisiki, Kelvin Y ondani aliyeumia kwenye mazoezi ya timu hiyo siku chache kabla ya mechi hiyo. Kuziba mapengo ya nyota hao, Amunike, winga wa zamani wa Z amalek ya Misri na Barcelona ya Hispania, aliwaita Salum Kihimbwa na Kelvin Sabato wa Mtibwa Sugar lakini pia kiungo Frank Domayo wa Azam.Ikiwa na nyota wake wanaocheza soka la kulipwa nje ya Tanzania wakiongozwa na nahodha wao Mbwana Samatta anayekipiga KRC G enk ya Ubelgiji, Simon Msuva wa Diffa El Jadida, Farid Mussa na Shaabani Chilunda wa Teneriffe ya Hispania, Himidi Mao na Thomas Ulimwengu wanaocheza soka la kulipwa Misri, Abdi Banda anayecheza soka Afrika Kusini na Hassan Kessy anayecheza soka la kulipwa Z ambia, Stars waliibana vilivyo Uganda kwenye uwanja wao wa nyumbani.Washambuliaji wa Stars, Samatta, Msuva na Ulimwengu wangekuwa makini wangeipatia ushindi Taifa Stars kwani walipoteza nafasi kadhaa za kufunga vipindi vyote vya mchezo huo.Lakini ikicheza kwa nidhamu kubwa safu ya ulinzi ya Taifa Stars wakiongozwa na Banda na mlinzi mkongwe Aggrey Moris, walimdhibiti vilivyo mshambuliaji nyota wa Uganda, Emmanuel O kwi, huku safu ya kiungo iliyokuwa na Frank Domayo ambaye baadae kipindi cha pili alitolewa na kuingia Himid, Mudathir Y ahya walitawala sehemu ya kiungo hasa kipindi cha pili. Hiyo ni mechi ya pili kwa Stars kutoka sare, baada ya ile dhidi ya Lesotho waliyotoka nayo sare ya bao 1-1 nyumbani.Matokeo hayo yanaifanya Stars kuendelea kuwa na matumaini ya kusonga mbele kwenye michuano hiyo iliyopangwa kufanyika Cameroon mwakani, kwani sasa wamefikisha pointi mbili nyuma ya vinara Uganda wenye pointi nne, msimamo wa kundi hilo ulitarajiwa kukamilika baada ya mechi ya Cape Verde na Lesotho zilizotarajiwa kucheza jana usiku.Stars itaifuata Cape Verde O ktoba mwaka huu kwa ajili ya kumaliza mechi ya mzunguko wa kwanza kabla ya kuanza kwa mzunguko wa pili"
93528a47cb418a0d319023602d2d1dbe22a14124," KITUO cha Uwekezaji Tanzania (TIC) Kimesema, mkoa wa Pwani una fursa nzuri ya kutumika kwa uwekezaji mkubwa kwa sababu bado una nafasi kulinganisha na Dar es Salaam.Mkurugenzi Mtendaji wa kituo hicho Geoffrey Mwambe amesema jijini Dar es Salaam kuwa, mkoa huo pia una sifa kubwa ya utayari wake wa kupokea uwekezaji kwenye maandalizi ya ardhi.“Pwani haina mkoa mwingine wa kushindana nao, hata Dar es Salaam yenyewe haiwezi ku-compete (kushindana) na Pwani kwa sababu Dar es Salaam haina hilo eneo na haitoi hiyo fursa ya viwanda kuwepo”amesema Mwambe kwenye ofisi za TIC jijini Dar es Salaam.Amesema, ukaribu wa Pwani na Dar es Salaam pia ni faida kubwa kwa Pwani kwa ajili ya wawekezaji wanaotaka Dar es Salaam iwe soko lao, uwepo wa bandari kwa ajili ya kuuza bidhaa nje au kuleta malighafi.“Na hii ni kwa sababu Dar es Salaam imejaa na Dar es Salaam zaidi sana ni sehemu ya makazi na soft infrastructure, na viwanda vikubwa vikubwa visogee sehemu ambako kuna nafasi kubwa na pia itasaidia kwa ajili ya emission ya gesi zile, hewa na nini, na pia kupangwe, Dar es Salaam maeneo ya viwanda ilikuwa ni Vingunguti, eti Mikocheni industria area, hayo sio maeneo ya viwanda. Na ukitaka heavy industries sio Dar es Salaam”amesema.Amesema, TIC inafurahi kuona mikoa inanadi fursa za uwekezaji nchini. Mwambe amesema, jukumu la kuzinadi fursa hizo ni lao (TIC) lakini ni vigumu kufanya kwa wakati kwenye mikoa yote.“Kimsingi jukumu la kupromote investment opportunities (kunadi fursa za uwekezaji) kwenye nchi hii ni la TIC . Lakini kisheria imetuambia kwamba pia tu-coordinate (turatibu) masuala yote ya uwekezaji kwenye nchi hii”amesema.Amesema, taasisi mbalimbali zinaweza kufanya kazi ya kunadi fursa za uwekezaji lakini lazima TIC iratibu kazi hizo."
935df75fb21adc0c4008726e4baeb0337fc03307," NAIBU Waziri wa Ardhi, Nyumba na Maendeleo ya Makazi, Dk Angeline Mabula ameagiza kupelekwa timu maalumu kuichunguza Idara ya Ardhi katika Manispaa ya Shinyanga kutokana na kubainika kupunguza kiasi cha fedha kwa baadhi ya wadaiwa wa kodi ya pango la ardhi katika madeni wanayodaiwa.Dk Mabula alitoa maagizo wakati akifunga mkutano wa siku tatu wa Wataalamu wa Sekta ya Ardhi uliomalizika jijini Dodoma.Amesema, sekta ya ardhi katika Manispaa ya Shinyanga imekuwa na mchezo mchafu wa kuwapunguzia wadaiwa sugu wa wa kodi ya pango la ardhi kiasi cha fedha kwa kucheza na mfumo na hivyo kuikosesha serikali mapato kupitia sekta hiyo.“Manispaa ya Shinyanga kuna madudu ya mchezo wa kupunguza madeni, mtu anadaiwa shilingi milioni 20 halafu anapunguziwa deni lake, hili haliwezi kuvumilika,” alisema Dk Mabula.Mbali na mchezo, Naibu Waziri wa Ardhi alisema, manispaa hiyo imekuwa pia ikiandaa hati nyingi kwa udanganyifu na kusisitiza kuwa timu maalumu ya uchunguzi lazima ipelekwe ili kubaini udanganyifu huo kwa kuwa Manispaa hiyo imetia aibu na kuondoa uaminifu kwa serikali.Sambamba na hilo, Dk Mabula alishangazwa na idara ya ardhi katika Manispaa hiyo kushindwa kufuatilia hati za madai ilizowapelekea wadaiwa sugu wa kodi ya pango la ardhi na kusubiri Mwenyekiti wa Baraza la Ardhi Wilaya kuwakumbusha jambo alilolieleza kuwa ni kinyume na taratibu za utendaji kazi.Akigeukia suala la makusanyo ya kodi ya pango la ardhi tangu kuanza kwa operesheni maalumu ya kufuatilia wadaiwa sugu wa kodi hiyo, Dk Mabula alisema zoezi hilo limekuwa na mafanikio makubwa kwa kuwa Wizara imefanikiwa kukusanya Sh bilioni 20 ndani ya mwezi mmoja jambo ambalo halijawahi kutokea.Kwa mujibu wa Dk Mabula, Wizara ya Ardhi sasa inaanza utendaji wa kimatokeo badala ya kusubiri hadi mwisho wa mwaka ndiyo ianze ufuatiliaji wa wadaiwa kodi ya pango la ardhi na kubainisha kuwa lengo katika mwaka wa fedha 2019/2020 ni kukusanya Sh bilioni 180.Katika hatua nyingine, Naibu Waziri huyo ameziagiza halmashauri za wilaya nchini kuainisha maeneo yote ya wazi kwa lengo la kubaini maeneo yaliyovamia na kutuma taarifa ya matokeo ya zoezi hilo Wizara ya Ardhi Nyumba na Maendeleo ya Makazi ifikapo Oktoba 1, mwaka huu.Naibu Waziri Mabula alisema, maeneo mengi ya wazi yamevamiwa kwa kuwa baadhi ya watendaji wa sekta ya ardhi wasio waaminifu wameuza ama kutoa vibali vya ujenzi katika maeneo hayo bila kufuata taratibu na hivyo kusababisha kukosekana maeneo ya wazi.“Tuwe na tabia ya kutunza maeneo ya wazi baadhi ya watendaji wameuza maeneo hivyo maeneo yote yapitiwe upya na yale yaliyovamiwa kwa kiasi kidogo taratibu za kuwaondoa zifanyike na Oktoba 1, mwaka huu taarifa kuhusiana na zoezi hilo ziwe zimefika wizarani.”Pia Dk Mabula amepiga marufuku ofisi za ardhi katika halmashauri kukodisha vifaa vya upimaji pale ambapo kuna vifaa vya Wizara na kusisitiza kuwa halmashauri hizo zinaweza kuazima vifaa pale tu ambapo kuna idadi kubwa ya wananchi wanaotaka kupimiwa huku vifaa vilivyopo vikiwa havitoshi.Vile vile, alizitaka halmashauri wakati wa kuchukua makampuni kwa ajili ya kupima maeneo kama vile urasimishaji kuzingatia zile kampuni zenye uwezo na kasi ya kufanya kazi hiyo badala ya kuchukua zile ambazo utendaji unategemea fedha kutoka kwa wapimiwa na kuzionya zile halmashauri ambazo hazijaomba kupima maeneo.Waziri wa Ardhi Nyumba na Maendeleo ya Makazi, William Lukuvi aliwataka washiriki wa mkutano huo kuhakikisha wanabadilika kwa kutatua kero za wananchi na kusisitiza kuwa migogoro ya ardhi katika maeneo yao lazima imalizwe haraka badala ya kusubiri viongozi wa kitaifa waende kuitatua."
9362cab7b1f02ae1e56b9b62b23f16bddc55b1b5," Hayo yalisemwa na Katibu Mkuu Wizara ya Afrika ya Mashariki, Joyce Mapunjo wakati alipozungumza na waandishi wa habari kuhusu juhudi zinazochukuliwa na Jumuiya kuwahamasisha wafanyabiashara.Alisema nafasi ya Zanzibar katika Wizara ya Afrika ya Mashariki katika sekta ya biashara ni kubwa ambapo wafanyakazi wa Zanzibar wanayo nafasi ya kuwekeza katika eneo hilo.Aliyataja mazao ambayo nafasi yake katika uwekezaji katika sekta ya biashara ni kubwa sana ni pamoja na mazao ya viungo.“Wafanyabiashara kutoka Zanzibar wanayo nafasi kubwa ya kufanya biashara katika soko la Afrika ya Mashariki ikiwemo kuuza bidhaa za mazao ya viungo,” alisema.Aidha, Mapunjo alivitaka vyombo vya habari kutoa elimu zaidi kwa wananchi kuhusu masuala ya Afrika ya Mashariki na fursa zilizopo za uwekezaji na biashara.“Tunaviomba vyombo vya habari kutusaidia katika suala la kutoa elimu kwa wananchi kuhusu fursa zilizopo za kibiashara katika soko la Afrika ya Mashariki,” alisema.Naye Mkurugenzi Mtendaji wa Shirika la Utangazaji la Zanzibar (ZBC), Hassan Mitawi alisema elimu zaidi ya masuala ya biashara na faida zake katika soko la Afrika ya Mashariki zinahitajika.“Sisi kama vyombo vya habari moja ya kazi yetu kubwa ni kutoa elimu kwa wananchi kuhusu faida zinazopatikana katika soko la Afrika ya Mashariki,” alisema.Viongozi wa Wizara ya Afrika ya Mashariki wapo Zanzibar kwa ajili ya kukutana na viongozi mbalimbali wakiwemo wafanyabiashara kuhusu faida za Jumuiya ya Afrika Mashariki kwa wananchi wa Zanzibar."
93e4e980d21e107163b60e3d56869b48ef0071d2," Akizungumza wakati wa uzinduzi uliofanyika Dar es Salaam, Mkurugenzi wa Wateja Binafsi wa Benki ya Barclays Tanzania, Kumaran Pather alisema miamala yote ya nje ya nchi, itafanyika kwa dola za Marekani.“Wateja wa Barclays wenye akaunti ya Dola za Marekani wataweza kutumia kadi hizo mpya wakiwa ndani na nje ya Tanzania kupitia huduma za VISA...mteja atapata fedha za ndani atakapoitumia kadi hiyo akiwa nchini.Miamala yote ya nje ya nchi itafanyika kwa dola za Marekani tu,” alisema. Alisema kadi hizi mpya zimewekwa kwenye mfumo mpya wa Teknolojia ya Habari na Mawasiliano (Tehama) ambao unawapa wateja usalama zaidi wanapofanya huduma zote za kibenki.Akielezea faida za Kadi za dola, Pather alisema inarahisisha malipo ya bidhaa na huduma madukani, hotelini, vituo vya mafuta nchini na dunia nzima. “Utakapotoa fedha nje ya nchi kupitia ATM utapata noti za dola za kimarekani,” alisema.Aidha alisema kadi ya matumizi ya Barclays inampa mteja nafasi ya kupata punguzo la bei mtandaoni anapoitumia."
93fb42d64b30c15216541fa674a3a463d55b36bc," MKUU wa Jeshi la Polisi nchini (IGP), Saimon Sirro amesema jeshi hilo limedhamiria kuhakikisha linapambana na watu watakaohusika na uhalifu na ujambazi na kuwataka wananchi wote kusheherekea Sikukuu za Krismasi na Mwaka Mpya kwa uhuru na amani. Kupitia taarifa ya jeshi hilo iliyosambazwa katika vyombo mbalimbali vya habari, IGP Sirro alisema ili kuendelea kudumisha amani iliyopo, wananchi wanapaswa kuendelea kutii sheria za nchi na kujiepusha kushabikia na vitendo vya uvunjifu wa amani. “Wapo watu wanaofikiri kuwa inapofika kipindi cha sikukuu ndiyo muda mzuri kwao kufanya matukio ya uhalifu, wasitarajie hilo kutokea kwa kuwa Jeshi la Polisi lipo kazini na litaendelea kuwachukulia hatua kali za kisheria ikiwemo kuwafikisha mahakamani wahusika wote” alisema Sirro. Aidha alisema kutokana na ushirikiano uliopo kati ya wanachi na Jeshi la Polisi katika kipindi cha mwaka 2018 na kusaidia kupunguza vitendo vya uhalifu katika jamii, dhamira ya jeshi hilo ni kuona ushirikiano huo inaongezeka katika kipindi cha mwaka huu ili kuendelea kuiweka nchi katika hali ya amani.Alisema katika kipindi cha mwaka huu kuinachoishia, kwa kiasi kikubwa Polisi imefanikiwa kupunguza matukio hayo baada ya kuja na mbinu mbalimbali za kupambana na uhalifu pamoja na matukio ya kijambazi,hatua iliyosaidiwa na ushirikiano huo wa wananchi."
94b0f94445627a400153dd2edd229fe138391de0," SERIKALI imesema inaamini kuwa kwa ushirikiano na wadau wa asasi zisizo za kiserikali itafanikiwa kupunguza ukatili wa wanawake na watoto kwa asilimia 50 ifi kapo mwaka 2022.Hayo yalisemwa mjini Dodoma jana na Mkurugenzi wa Idara ya Uratibu wa Shughuli za Serikali Ofisi ya Waziri Mkuu Joseph Kiraia, ambaye alimwakilisha Katibu Mkuu Ofisi ya Waziri Mkuu, Sera, Uratibu na Uwekezaji, Dorothy Mwanyika.Alikuwa akizungumza kwenye ufunguzi wa mkutano wa mpango mkakati wa kitaifa wa kupinga ukatili dhidi ya wanawake na watoto (MTAKUWWA) wa 2017-2022 uliofanyika mkoani Dodoma. Mkutano huo ulioandaliwa na Shirika la Wanawake katika Sheria na Maendeleo (WiLDAF), ulifadhiliwa na Foundation for Civil Society (FCS) na kuwashirikisha maofisa mbalimbali kutoka Wizara 23 na wadau wa asasi zaidi ya 30 nchini, Jeshi la Polisi, Jeshi la Magereza na kutoka madawati ya jinsia.Kiraia aliwapongeza wadau wa asasi binafsi wanaosaidia juhudi za serikali katika kupambana na vitendo vya ukatili wa kijinsia kwa wanawake na watoto hapa nchini. Kiraia alisema jitihada hizo zimesaidia kuelimisha jamii na hivi sasa watanzania wengi wanafahamu kuhusu madhara ya ukatili wa aina mbalimbali kama wa kingono na wa kuwanyima watu fursa kwa ubaguzi.“Nawashukuru kipekee WiLDAF na wadau wengine ambao mmesimama na serikali kuhakikisha tunatokomeza vitendo vya ukatili wa kijinsia mmetusaidia sana kupunguza vitendo hivi na tunaomba muendelee,”alisema. Alisema kutokana na jitihada zinazoendelea za kupambana na ukatili huo ana imani kuwa malengo yaliyopangwa kufikia kupunguza ukatili kwa asilimia 50 mwaka 2022 yatafikiwa.Alisema ingawa kumekuwa na changamoto kidogo kwenye utekelezaji wa mpango mkakati ikiwemo ukosefu wa fedha za kutosha, lakini jitihaada kubwa zilizopo zitasaidia kufikia malengo waliyopanga. Alisema serikali inatambua mchango wa asasi binafsi katika kupinga vitendo hivyo na kwamba itaendelea kushirikiana nazo ili kuhakikisha malengo yaliyowekwa kwenye MTAKUWWA yanafikiwa katika muda uliopangwa.Mkurugenzi wa WiLDAF, Anna Kulaya alisema mkutano huo ni mahususi kwa ajili ya kutathmini changamoto na mafanikio yaliyopatikana kwenye utekelezaji wa mpango huo. Alisema wadau wengi wanachukia kuona vitendo vya ukatili na kwamba hakuna sababu ya wananchi na wadau wengine kukaa kimya wanapoona baadhi ya watu wanajihusisha na vitendo hivyo."
950827f1535e1865470ab879f625a407cfeefa52," CHAMA cha Wafanyabiashara na Wanunuzi wa Madini Wakubwa Tanzania (TAMIDA), kimeunga mkono jitihada zinazofanywa na Rais John Magufuli za ununuzi wa ndege kubwa za kisasa kwa lengo la kufufua kampuni ya ndege.Kimesema jitihada hizo kamwe hazipaswi kubezwa, bali zinapaswa kuungwa mkono na kuhamasisha wafanyabiashara wenzao kulipa kodi zaidi ili kuongeza ndege nyingine. Makamu Mwenyekiti wa Tamida, Thomas Munis akizungumza na vyombo vya habari jijini hapa jana, alisema ununuzi wa ndege kubwa nchini ikiwemo aina ya AirBus A220-300 iliyotua hivi karibuni nchini ni ukombozi kwa wafanyabiashara na itawasaidia kusafirisha madini yao kupitia viwanja vya KIA mkoani Kilimanjaro na JNIA jijini Dar es Salaam kwa gharama nafuu, badala ya kutumia viwanja vya nchi jirani na kuzinufaisha nchi hizo.Munis alisema yapo mambo mengi mazuri yaliyofanywa na Rais Magufuli ila suala la ununuzi wa ndege limewagusa kwa kuwa linalenga kuipaisha Tanzania kimataifa na kuimarisha biashara ya madini ndani na nje ya Nchi. Aliongeza kuwa wafanyabiashara wa madini kupitia Tamida wamejipanga kuhamasisha wafanyabiashara wakubwa na wadogo wa madini kulipa kodi ili kuisaidia serikali kutekeleza majukumu yake kwa wananchi.“Sisi wadau na wafanyabiashara wa madini tumeshindwa kujizuia kwa kitendo cha Rais kuleta ndege kubwa zaidi Afrika aina ya AirBus A220-300, tumeamua kumuunga mkono kwa kuhamasishana kulipa kodi zaidi ili anunue ndege zingine zitakazotusaidia katika biashara zetu za madini,” alisema Makamu Mwenyekiti wa Tamida. Aidha, amemwomba Rais Magufuli kuwapatia vitambulisho wafanyabiashara wadogo wa madini vitakavyowawezesha kufanya biashara za madini popote nchini kama alivyofanya kwa wajasiriamali (machinga).Alisema wachuuzi hao wa madini kwa sasa wana leseni zinazowaruhusu kufanya biashara hizo eneo moja la madini na kutoruhusiwa kufanya biashara nje na hapo, jambo alilodai linalowakosesha uhuru kwa kuwa ipo mikoa mingi yenye madini ambayo wanapaswa kwenda kuelekeza shughuli zao. Naye Mwenyekiti wa Wafanyabiashara Wadogo wa Madini Kanda ya Kaskazini, Emmanuel Modest pamoja na kupongeza jitihada za Rais Magufuli za kulipeleka Taifa katika uchumi wa kati, alisema ipo haja kwao kupatiwa vitambulisho ili wafanye biashara zao popote nchini.Alisema kuna zaidi ya wafanyabiashara 200,000 wadogo wa madini nchini na wapo tayari kulipa Sh 50,000 hadi 100,000 kwa ajili ya kupatiwa vitambulisho ili wafanye biashara za madini popote nchini kama jinsi machinga walivyopatiwa vitambulisho na kuiwezesha serikali kupata mapato. Mwenyekiti huyo alimwomba Rais kulifikiria hilo ili serikali ipate mapato zaidi na kushughulikia miradi mikubwa ya maendeleo kwa nchi."
950e83f2fba446a7cca7d0387f3ce3235a596ea4," KAMPUNI ya MultiChoice Tanzania imejipanga kuonesha michezo yote ya michuano ya Afcon 2019 itakayoanza kesho kutwa nchini Misri kwa lugha ya Kiswahili.Akizungumza mapema leo na wanahabari wa Kampuni ya Magazeti ya Serikali (TSN), Ofisa Masoko wa MultiChoice, Shumbana Walwa alisema matangazo ya michezo yote ya michuano hiyo yatakuja mubashara kwa lugha ya Kiswahili.“Tutarusha mechi zote 52 ya michuano hiyo kwa lugha ya Kiswahili na watanzania wote wenye vingamuzi vya DSTV wataweza kushuhudia mechi hizo zikitangazwa na lugha adhimu chini ya wachambuzi makini,” alisema ofisa huyo.Ofisa huyo alitaja baadhi ya wachambuzi wa michezo nchini watakaofanya shughuli hiyo kuwa ni Salama Jabir, Edo Kumwembe, Ibrahim Masoud, Oscar Oscar, Aboubakar Liongo na Maulid Kitenge.Akizungumza kwa niaba ya wachambuzi wengine watakaoshiriki kurusha matangazo kwa lugha ya Kiswahili, Salama Jabir alisema kwa mara ya kwanza watatangaza michezo ya AFCON kwa Kiswahili.“Naamini kila kitu kinawezekana kwani kwenye nia pana njia na mimi pamoja na wezangu tutahakikisha kuwa tutawapa kilicho bora na kinachovutia,”alisema."
9514ae4eeea6d081cd345c84180d44defe56eca9," RAIS wa Shirikisho la soka Tanzania (TFF) Wallace Karia amesema kazi ipo kubwa kuwazuia Kenya kwenye mechi za fainali za kombe la mataifa Afrika, Afcon hatua ya makundi.Katika droo iliyopangwa mjini Cairo, Misri na Shirikisho la soka Afrika, CAF juzi, Tanzania, Taifa Stars imepangwa kundi C pamoja na jirani zake Kenya, Senegal na Algeria.Kwa nyakati tofauti Stars imeshacheza mara kadhaa za timu hizo katika mechi za kufuzu na haikuwa na matokeo mazuri sana. Stars mara ya mwisho ilicheza na Senegal mwaka 2009 na kufungwa 1-0, mwaka 2018 ilicheza na Algeria na kufungwa mabao 4-1 na ilitoka sare ya bao 1-1 na Kenya mwaka 2016.Akizungumzia droo hiyo, Karia alisema, kazi kubwa itakuwa kwa Kenya kwa vile ni jirani na wote wanafahamiana aina yao ya soka. “Kenya na sisi tunafahamiana, ndio itakuwa kazi kubwa lakini hizo timu nyingine ni za kawaida, tutajipanga tu kuzishinda,” alisema.Michuano hiyo imepangwa kuanza Juni 20 hadi Julai 19 na kwa mujibu wa ratiba, itaanza kete yake ya kwanza dhidi ya Senegal kabla ya kucheza na Algeria na kumaliza na Kenya.Tanzania imefuzu michuano hiyo kwa mara ya kwanza baada ya miaka 39 tangu ilipofuzu mwaka 1980 ilipofanyika Lagos, Niger"
952b5f73d99ad910a2b872562ed92deb32f6c9ac," Katika hafla hiyo Balozi wa Promosheni hiyo Hillary Daud” ‘Mr. Jay’ ambaye alimkabidhi mshindi fedha hizo, alikuwa kivutio kwa watu wengi ambao walisimama kwa muda kufanya shughuli zao kwa ajili ya kumsikiliza ambapo aliwataka wachangamkie fursa ya kujishindia mamilioni ya fedha kwa njia rahisi ya kutuma neno JAY kwenda namba 15544 kuangalia kama wameshinda.Promosheni ya Jaymillions inayoendelea ikiwa katika wiki ya sita na ambayo itadumu kwa muda wa siku 100, itaendelea kuleta faraja na mafanikio kwa wateja wa Vodacom kwa kuweza kujinasua katika hali duni ya maisha.Akizungumza wakati akikabidhiwa fedha zake za ushindi, mshindi wa Sh milioni moja wa Promosheni hiyo, Claudia Mapunda, aliwaomba Watanzania kutambua mchango mkubwa unaofanywa na Kampuni ya Vodacom nchini katika kujenga na kuimarisha maisha ya Watanzania.“Promosheni ya Jaymillions naona inalenga kuwakomboa kimaisha Watanzania hususani wenye kipato cha chini hasa wajasiriamali wadogo wadogo kama vile; wamachinga, mama ntilie, na wazee wastaafu. “ Kwa kiasi kikubwa tunajua watu wa aina hii wanahitaji msaada ili kujiendeleza kiuchumi. Kwa fedha ambazo baadhi ya washindi tayari wamezipata wengi zimewasaidia kujikwamua na kujiendeleza kimaisha,” alisema Claudia.Claudia ambaye ni mwajiriwa akiwa karani katika kampuni anayofanyia kazi amesema fedha hizo zitamuwezesha kuanzisha mradi wa ufugaji wa kuku ambao amekuwa akiwaza kuuanzisha kwa muda mrefu.Meneja Uhusiano wa Vodacom Tanzania, Matina Nkurlu, akizungumza katika hafla hiyo alimpongeza mshindi huyo na kusema kwamba fedha hizo zimeenda kwa mshindi sahihi kwani ana malengo mazuri ya matumizi ya fedha zake kwa kuanzisha mradi wa ufugaji kuku kwa ajili ya kuinua kipato cha familia yake.Pia aliwahimiza wateja wote kuchangamkia Promosheni ya Jaymillions ili wajishindie mamilioni ya fedha kwa kuhakikisha wanatuma neno JAY kwenda namba 15544 ili kutopoteza bahati zao za kushinda.Aliitaja njia nyingine ya kushinda kuwa ni kutuma neno AUTO kwenda namba 15544 iwapo simu haina fedha ambapo mteja akiweka fedha anakatwa Sh 300."
953dbdc2712c9e869fa8a37870fa62d0c2f12be3,"  KLABU inayoshiriki Ligi Kuu nchini Ubelgiji ya Anderlecht imeonesha nia ya kumchukua mshambuliaji wa timu ya taifa ya vijana chini ya umri wa miaka 17, Serengeti Boys, Kelvin John ‘Mbappe’.Kwa mujibu wa mtandao wa Voetbalkrant, Anderlecht imeonesha nia ya kuwekeza kwa mchezaji huyo kwa kumuandaa kwa miaka miwili kupitia programu maalum ya mafunzo itakayoendeshwa Ubelgiji na hapa nchini.“Wanamuhitaji mchezaji huyu kwenye mafunzo nchini Ubelgiji kwa ajili ya kumuandaa kwasababu bado hajafikisha umri wa miaka 18 ili asajiliwe kutokana na sheria za shirikisho la soka duniani (FIFA),”kilisema chanzo hicho.Chanzo hicho cha habari kilisema kuwa klabu hiyo ya Ubelgiji tayari imewasilisha program maalum kwa ajili ya mchezaji huyo.Kilisema huenda wakamtumia mshambuliaji wa kimataifa wa timu ya taifa ya Tanzania Mbwana Samatta anayecheza soka la kulipwa KRC Genk ya Ubelgiji kwa ajili ya kukamilisha upatikanaji wake.Mbali na Anderletch walioonyesha nia, chanzo hicho kilisema kuna taarifa kuwa moja ya klabu za Ligi Daraja la pili nchini Sweden pia, imeonyesha nia ya kumchukua mchezaji huyo.Klabu hiyo ya Sweden ambayo hakuitaja, inadaiwa kutaka kumchukua mchezaji huyo pamoja na baba yake kwenda kukaa nchini humo ili kuwa rahisi kwa John kupata mafunzo ya soka. Timu nyingine zilizowahi kutajwa kuonyesha nia hivi karibuni ni Ajax ya Uholanzi na Manchester City ya England."
95420db42eb68eb218464930925d3a1c8086709f," KOCHA Mkuu wa Yanga, Mwinyi Zahera amesema mshambuliaji wake raia wa Namibia, Sadney Urikhob huwenda akaukosa mchezo wao wa Kombe la Shirikisho Afrika dhidi ya Pyramids ya Misri unaotarajiwa kuchezwa kesho kwenye Uwanja wa CCM Kirumba jijini hapa.Akizungumza na gazeti hili wakati wa mazoezi yao kwenye Uwanja wa CCM Kirumba jana, Zahera alisema Urikhob aliumia kifundo cha mguu katika mchezo wao wa Ligi Kuu dhidi ya Mbao FC uliochezwa mwanzoni mwa wiki hii ambapo Yanga ilishinda kwa bao 1-0.Alisema wachezaji wengine watakaokosa mchezo huo ni David Molinga ambae kibali chake cha Caf kimechelewa kufika na Maldin Kalengo aliyeumia kwenye mchezo wao wa kirafiki dhidi ya Pamba SC uliochezwa juzi kwenye uwanja wa CCM Kirumba. Zahera alisema kuumia kwa Kalengo kumemuumiza kutokana na mchezaji huyo kuwa na kasi nzuri na kuwa mpambanaji.‘’Tumerekebisha safu yetu ya ushambuliaji hivyo naahidi tutatumia kila nafasi yetu tutakayoipata,’’ alisema Zahera.Zahera alisema maandalizi yao kiujumla yako vizuri. Mechi hiyo ni ya kwanza ya mtoano katika michuano hiyo ambapo Yanga inahitaji kushinda ili kujiwekea mazingira mazuri katika mechi ya marudiano itakayofanyika ugenini, Cairo. Timu itakayoshinda mechi hizo itafuzu hatua ya makundi ya michuano hiyo."
95a5a039696020101f02fc51d7d34f52fa6974ee," WIZARA ya Madini itashirikiana na Wizara ya Viwanda na Biashara kupitia Shirika la Maendeleo ya Taifa (NDC) kuhakikisha miradi ya makaa ya mawe Mchuchuma na chuma Liganga inaanza kutekelezwa.Naibu Waziri wa Madini, Stanslaus Nyongo amesema hayo katika ziara yake ya kukagua shughuli za madini mkoani Njombe na kutatua changamoto zinazohusu wizara katika utekelezaji wa miradi hiyo.Alisema miradi hiyo ni moja ya miradi ya kimkakati ambayo Taifa linatarajiwa kunufaika nayo zaidi hivyo kutokana na umuhimu wake, wizara hiyo itashirikiana na ile ya Viwanda na Biashara kuhakikisha hatua zaidi zinapigwa ili hatimaye miradi hiyo ianze kutekelezwa kwa kuwa imechukua muda mrefu.Alisema ni miradi mikubwa ambayo Taifa linatarajiwa kunufaika nayo kupitia ajira na kuongeza pato la nchi huku akiyataja madini ya chuma kuwa moja ya malighafi muhimu kwa uchumi wa Tanzania ya viwanda na kuwa kama Taifa linautolea macho mradi huo na kwamba serikali imedhamiria kuutekeleza.Alisema Serikali ya Awamu ya Tano chini ya Rais John Magufuli anayo imani kubwa kuwa miradi hiyo itaanza huku serikali ikitegemea kupeleka maendeleo kwa wananchi kupitia miradi husika.Alisema wizara ndiyo inatoa leseni za madini hivyo ina wajibu wa kujua aliyepewa kama anaifanyia kazi. Akifafanua kuhusu miradi hiyo, alisema Mradi wa Makaa ya Mawe unatarajiwa kuzalisha umeme ambao mbali ya kuuza kwa Shirika la Umeme Tanzania (TANESCO), utatumika kuzalisha chuma Liganga.“Mpango ni Liganga kutumia megawati 250 za makaa kwa shughuli zake za kuzalisha chuma na megawati 350 nyingine za umeme zitauzwa Tanesco ili iweze kuzalisha umeme,” alisema Naibu Waziri.Akifafanua sababu za kuchelewa kwa miradi hiyo, alisema ni changamoto za kimkataba ambazo bado ziko katika majadiliano katika ngazi za juu, akitaja mojawapo ni mikataba ya upunguzaji wa kodi. Alisema Wizara ya Madini ikiwa ni wizara ambayo inasimamia sheria ya madini, imelenga kuhakikisha miradi hiyo mikubwa inaanza ili hatimaye iwanufaishe Watanzania na Taifa.Akielezea fidia kwa wananchi waliopisha miradi hiyo, alianza kwa kumpongeza Mkuu wa Wilaya ya Ludewa kwa kutenganisha suala la miradi hiyo na fidia, akisema taratibu za juu zikikamilika, wananchi watalipwa fidia na hivyo kuwataka kuwa na subira na kuwa tayari kupisha utekelezaji wa miradi hiyo.Awali, Mkuu wa Mkoa wa Njombe, Christopher Ole Sendeka alimweleza waziri umuhimu wa wizara kujielekeza kupata taarifa halisi kuhusu tafiti zilizofanyika awali za akiba iliyopo ya madini ya chuma Liganga na makaa ya mawe Mchuchuma.Miradi ya Makaa ya Mawe Mchuchuma na Chuma Liganga, inatekelezwa kwa ubia kati ya Serikali ya Tanzania kupitia Shirika la Maendeleo la Taifa (NDC) na Kampuni ya Sichuan Hongda Group Ltd ya China. Pia akiwa mkoani humo, Naibu Waziri alitembelea Mgodi wa Kokoko wa Nyakamtwe Quarry."
9613558b5ab1950db48f591e88863268163e7e97,"['Zlatan Ibrahimović anajiandaa kurudi AC Milan, wakati mchezaji huyo atakapoondoka LA Galaxy. (ESPN, via Calciomercato)', 'Mshambuliaji Erling Braut Haaland,19, anaweza kujiunga na klabu RB Leipzig akitokea Red Bull Salzburg msimu ujao pamoja na kutolewa macho na Manchester United, Liverpool na Arsenal. (Sky Sports)', 'Barcelona imesema ina nia ya kumsajili mshambuliaji wa Gabon Pierre-Emerick Aubameyang, 30, kutoka Aresnal itakapofika mwezi Januari.(El Chiringuito via Mirror)', 'Manchester United, Tottenham na Wolves wanawania saini ya mshambuliaji James Rodriguez,28, wa Real Madrid mwezi Januari.(El Desmarque - in Spanish)', 'Crystal Palace wanafuatilia maendeleo ya mshambualiaji Wout Weghorst,27 ambaye amefunga magoli manane katika michezo 15 akiichezea Wolfsburg.(Calciomercato - in Italian)', 'Arsenal watapambana na West Ham kumsajili mchezaji wa nafasi ya ulinzi Martin Hinteregger, 27, wa Eintracht Frankfurt. (Sun)', 'Bournemouth na Wolves wana nia ya kumpata mshambuliaji wa Huddersfield Karlan Grant mwezi Januari.(Sun)', 'Bayern Munich haitamteua Arsene Wenger kuwa kocha wake ingawa kocha huyo wa zamani wa Arsenal ameeleza nia yake ya kuwa kocha wa Bayern Munich alipokuwa akizungumza kwa njia ya simu na mwenyekiti wa klabu. Karl-Heinz Rummenigge. (Sky Sports)', ""Mkurugenzi wa michezo wa klabu ya Paris St-Germain Leonardo amesema kauli ya kocha wa Real Madrid, Zinedine Zidane kuwa mshambuliaji wa timu ya taifa ya Ufaransa Kylian Mbappe, 20,  kuwa ana ndoto ya kuchezea mabingwa hao wa La Liga ni ya ''kuudhi''."", 'Mchezaji wa nafasi ya ulizi ya Southampton Cedric Soarea amesema ataondoka kwenye klabu hiyo mwishoni mwa msimu. (Telegraph)', 'Mchezaji wa zamani wa Manchester United na Skauti wa Juventus amesema kuwa kiungo Paul Pogba,26, ataenda kwenye timu ya Italia.(Tuttosport, via Goal)', 'Mchezaji wa nafasi ya ulinzi wa timu ya Arsenal Kieran Tierney, 22, amesema ni juu ya wachezaji wenyewe uwanjani kutatua matatizo ya klabu  yanayoendelea. (Telegraph)']"
9628e4a159ef849ea6afcde70f6358edd2c20bd7," WIZARA ya Ardhi, Nyumba na Nishati imesema uhaba wa fedha ni moja ya kikwazo kwa Shirika la Nyumba la Zanzibar kuzikarabati nyumba za maendeleo zilizopo Unguja na Pemba.Hayo yamesemwa na Naibu Waziri wa Ardhi, Nyumba na Nishati, Juma Makungu Juma wakati akijibu swali la mwakilishi wa jimbo la Chakechake Suleiman Sarhani aliyetaka kujua lini nyumba za maendeleo za Madungu zitafanyiwa ukarabati mkubwa.Amesema ukarabati wa nyumba za maendeleo umekuwa ukifanyika kwa awamu mbalimbali kwa kadri ya uwezo wa shirika hilo ambalo ndiyo lenye jukumu la kuziendeleza nyumba hizo.Makungu alisema katika mwaka 2017/18 jumla ya nyumba nane zilifanyiwa matengenezo katika kisiwa cha Pemba, ikiwemo za vitongoji na Madungu ambazo zilikuwa katika hali mbaya.Aidha, Shirika la Nyumba limepanga kuzifanyia ukarabati nyumba nyingine nane zilizopo Pemba ikiwemo za Kengeja ambazo zipo katika hali mbaya ya kuanguka na kutishia uhai wa wananchi.Alisema kwamba serikali inafahamu kuhusu kuwepo kwa nyumba za maendeleo ambazo zipo katika hali mbaya ya uchakavu wa majengo yake.Alisema nyumba nyingi za maendeleo zimejengwa katika kipindi cha uhai wa rais wa kwanza wa Zanzibar, hayati Abeid Amani Karume, kuanzia miaka ya 1967 hadi 1972 huku zikiwa hazijafanyiwa matengenezo makubwa hadi sasa.''Serikali inafahamu kwamba nyumba za maendeleo zilizopo Unguja na Pemba zipo katika hali mbaya ya uchakavu kiasi nyingine tayari wananchi wamehamishwa ili kuepuka maafa zaidi ya kuanguka, lakini tatizo lipo katika uhaba wa fedha,'' amesema.Baadhi ya nyumba za maendeleo zilizochakaa na wananchi wake kuhamishwa kwa tahadhari ya kuanguka ni Kengeja Pemba na Mtemani Wete."
967e6d875a1dbfd2a8a4fa2aea7ead54b543d3f2,".Wizara ya Elimu ya Kenya imeifunga kwa muda wa wiki Moja Shule ya Msingi ya Kakamega, baada ya kutokea  vifo vya Wanafunzi 14 kutokana na kukanyagana.Waziri wa Elimu wa Kenya, George Magoha amesema kuwa mpaka sasa chanzo cha tukio hilo bado hakijafahamika na uchunguzi unaendelea.Tukio hilo la Wanafunzi kukanyagana katika shule ya msingi ya Kakamega, limetokea majira ya jioni hapo jana wakati Wanafunzi hao walipokua wakitoka darasani kwenda nyumbani."
96a9bd9d745a09a0d645b2ddac4a447ee969b885," MABINGWA watetezi wa Ligi Kuu soka Tanzania Bara Simba leo wanashuka dimbani kuwakabili Prisons katika mchezo utakaochezwa kwenye Uwanja wa Kumbukumbu ya Sokoine, jijini Mbeya.Utakuwa ni mchezo wa 30 kwa wekundu hao wanaoshika nafasi ya pili kwenye msimamo wakiwa na pointi 75 nyuma ya vinara Yanga wanaoongoza kwa pointi 80, huku Prisons ikishika nafasi ya nane kwa pointi 42 katika michezo wa 33.Simba imetoka kushinda mchezo uliopita dhidi ya Mbeya City kwa mabao 2-1 hivyo, huenda wakaendeleza rekodi bora ya ushindi kwenye uwanja huo ingawa pia, Prisons itataka kutumia vyema uwanja wa nyumbani baada ya kutoka kupoteza ugenini kwa mabao 2-1 dhidi ya Yanga.Lakini huenda kazi ikawa ngumu kwa timu zote mbili kwasababu Simba imepumzika siku moja tu na Prisons haijapata muda baada ya kutoka safari ndefu ya basi Dar es Salaam iliyokuwa na misukosuko njiani pamoja na ajali, ni wazi itakuwa na uchovu wa hali ya juu.Timu hizo kuanzia msimu wa mwaka juzi mpaka sasa zimekutana mara saba, Simba imeshinda mara tano na kupoteza mara mbili.Mara ya mwisho kufungwa kwenye uwanja huo ilikuwa msimu wa 2015/2016 na baada ya hapo hawajaweza tena kumfunga Simba.Mchezo wa leo yeyote ana nafasi ya kuibuka na ushindi kutegemea na mbinu za kila mmoja ila anayepewa uwezekano zaidi ni Simba kwasababu kutokana na kasi yao.Je, Prisons itaweza kuzuia kasi ya washambuliaji hatari kama Emmanuel Okwi, Meddie Kagere na John Bocco? ni wachezaji ambao hucheza bila kukata tamaa wakishambulia kwa nguvu na kasi.Iwapo Simba watashinda basi watazidi kuipa presha Yanga inayoongoza juu kwa pointi 80 kwani watabakiza tofauti ya pointi mbili tu ili kubadilishana nafasi."
96b36be6ff419d2fb9b35dfc05503e7ed2aa4ec2," KOCHA wa Tanzania Prisons, Adolf Richard amepania kuondoka na pointi tatu dhidi ya wapinzani wao Mbeya City katika mechi ya Ligi Kuu Bara itakayochezwa leo kwenye uwanja wa Sokoine Mbeya.Prisons inaingia kwenye ‘debi’ hiyo ikiwa na kumbukumbu ya kufungwa mabao 2-1 katika mechi ya mzunguko wa kwanza kwenye uwanja huo.Richard alisema mpira ni mchezo wa dakika 90 hivyo watacheza na wapinzani wao kutafuta matokeo chanya kwani kila mmoja kafanya maandalizi yake.“Tumejipanga, kikosi changu kipo fiti kwa mchezo utakuwa mgumu kwetu sote kutokana na maandalizi kuelekea katika mchezo wenyewe ingawa tulianza kwa kusuasua lakini kwa sasa nadhani mambo yatakuwa mazuri,”amesema Richard.Mlinda mlango wa timu hiyo, Aron Kalambo amesema morali ya kupata matokeo chanya kikosi hicho kwa sasa ipo juu kutokana na matokeo mazuri waliyoyapata kwenye mechi za hivi karibuni hususani kwenye mchezo kati yao na Azam FC waliowazaba bao 1-0.Mbeya City kocha msaidizi wa kikosi hicho Mohamed Kijuso amesema licha ya kukabiliwa na changamoto ya kupachika mabao kwa mechi za karibuni baada ya mshambuliaji wao matata Eliud Ambokile kuuzwa nje anaamini kwamba timu hiyo itapata matokeo kwenye mchezo huo.“Naamini kikosi changu kitafanya vizuri kulingana na maandalizi tuliyoyafanya kama timu, nawaomba mashabiki waje kwa wingi uwanjani kutusapoti,” alisema Kijuso. Kwenye msimamo Mbeya City inashika nafasi 11 ikiwa na pointi 30 na Prisons ni ya 15 ikiwa na pointi 29."
96e09eb3e3afac7a1ef3334f3df1fb2ce8e3b19d," MRADI wa kujenga Mji wa Serikali jijini Dodoma ulioanza rasmi jana unatazamiwa kukamilika kabla ya mwaka mpya kuanza. Katibu Mkuu, Ofisi ya Waziri Mkuu, Maimuna Tarish alitoa kauli hiyo mwishoni mwa wiki mara baada ya kutembelea eneo la Mtumba mahali unapojengwa mji huo lililopo umbali wa kilometa saba kutoka katikati ya jiji la Dodoma.Tarishi alisema baada ya kukamilika ujenzi huo wa awamu ya kwanza, ofisi mbalimbali za wizara zitaanza kuhamia mapema mwakani katika majengo yake yatakayokuwa yamekamilika katika mji huo. Alisema ujenzi huo utakamilika haraka kutokana na ukweli kwamba usambazaji wa miundombinu ya maji na umeme umeshafanyika katika eneo hilo.Katika ziara hiyo, Katibu Mkuu Ofisi ya Waziri Mkuu aliambatana na Katibu wa Kamati ya Uratibu wa Mipango ya Serikali wa kuhamia Dodoma, Meshack Bandawe na Wajumbe wa Kamati ya Marejeo ya Mpango wa Jiji wa Dodoma. Tarishi alisema mji wa serikali utakuwa na majengo mbalimbali ya ofisi kwa ajili ya wizara zote, kwa ajili ya mabalozi na wakala mbalimbali wa serikali.Alisema wizara zote zimepata eneo katika mji huo kwa ajili ya kujenga ofisi zake, na sasa kinachofanyika ni kuhakikisha katika kipindi cha miaka minne ujenzi huo utakamilika kwa asilimia 100 ili ofisi zote zikiwamo za mabalozi zihamie. Kuhusu watumishi wa serikali wanaohamia Dodoma, Tarishi alisema hadi sasa zaidi ya asilimia 90 wameshahamia jijini hapa kutoka Dar es Salaam.Alisema kundi la mwisho la watumishi wa serikali 400 waliobaki watahamia jijini hapa mwishoni mwa mwaka huu ili kukamilisha makundi yote kuwa yamehamia jijini hapo. Tarishi aliupongeza uongozi wa mkoa wa huu kutokana kutoa maeneo na ofisi kwa ajili ya matumizi ya muda ya wizara mbalimbali kutumia kama ofisi wakati serikali ikijenga mji wake kwa ajili ya ofisi hizo.Katibu wa Taifa wa Kamati ya Uratibu wa Mpango wa Serikali wa kuhamia Dodoma, Bandawe alisema kamati hiyo ilipewa jukumu la kufanisha hilo kwa umakini mpango wa serikali kuhamia Dodoma. Mwenyekiti wa Kamati ya Marejeo ya Mpango wa Jiji la Dodoma, Profesa John Lupala, alisema kamati yake itamaliza kukusanya takwimu za kuboresha jiji la Dodoma na katika kukamilisha kazi hiyo kutakuwa na kuwasikiliza wananchi pia.Profesa Lupala alisema hivi sasa wanakusanya taarifa na takwimu ili kuboresha mpango wa jiji la Dodoma ambao unazingitia shughuli za kijamii na kiuchumi ambazo zinafanyika hivi sasa katika jiji hilo. Alisema kutakuwa na mkutano wa wazi kwa ajili ya kuwapa nafasi wananchi kwa ajili ya kushiriki katika kuboresha Mpango wa awali wa Jiji la Dodoma kutoa mchango wa mawazo yao kuhusu uboreshaji wa mpango huo."
96e14929c32c48d5dd271c99a0206edfa9a6660d," Pia, wajasiriamali hao walielezwa kuhusu huduma zingine za benki hiyo ikiwa ni pamoja na huduma ya benki ya simu ya mkononi, ‘ACB Mobile Money’ ambayo wanaweza kutumia katika kufanya marejesho ya mikopo, kuweka fedha na huduma zingine.ACB ilianzishwa mwaka 1997 na hutoa huduma mbalimbali kwa wateja ikiwamo akaunti za watoto, Junior Account na zinginezo. Lengo la semina hiyo ya siku tano ni kuwakutanisha wajasiriamali kwa lengo la kuwapa elimu ya ujasiriamali, utunzaji wa fedha, utunzaji wa kumbukumbu, elimu ya mikopo na fursa za mkopo nafuu. Aidha, Sawa alisema tangu kuanza mafunzo hayo wajasiriamali wamehamasika kufungua akaunti kwenye benki hiyo.“Leo (jana) siku ya pili ya semina tayari wajasiriamali watu wapatao 60 wameweza kufungua akaunti zao katika benki yetu,” alisema.Alisema beki yake imekuwa ikithamini wajasiriamali wadogo na ndio maana imekuwa ikitoa mikopo kwa watu walio katika vikundi na kutolea mfano kwa mwaka jana pekee wametoa mikopo yenye thamani ya zaidi ya Sh bilioni 5 kwa wajasiriamali walioko kwenye vikundi.Mmoja wa wajasiliamali, Frida Makame alisema biashara yake kwa sasa imeimarika baada ya kuchukua mkopo nafuu kutoka ACB.“ Baada ya kupata mafunzo ya kutengeneza sabuni, tatizo likiwa ni mtaji, tukaenda ACB ambao walitukopesha na sasa biashara yetu imekuwa tumefikia hata kuuza sabuni zetu kwenye supermaket (maduka makubwa ) na hata nje ya nchi,” alisema."
96f1f0be06407ecf662270dfa3f793b51ef0db31," Mkuu wa mkoa wa Lindi, Ludovick Mwananzila ameyasema hayo jana wakati alipokuwa akizungumza na wajumbe wa kikao cha ushauri ngazi ya mkoa (RCC). Alisema msimu uliopita bei zilikuwa juu na ilifikia mpaka Sh 3,500 kwa kilo moja.“Sisi viongozi tuwasimamie wakulima kwa kuhakikisha bei iliyopangwa ya Sh 2,500 ndiyo inatakiwa wanunuzi wanunue siyo chini ya hapo, itakuwa hatuwatendei haki wakulima wetu,” alisema Mwananzila.Naye Kaimu Mkurugenzi wa halmashauri ya wilaya ya Kilwa, Peter Malekela alilalamikia kitendo cha baadhi ya wafanyabiashara kushusha bei na kukwepa kulipa ushuru wa zao hilo.Kwenye kikao cha baraza la madiwani lililofanyika hivi karibuni alisema kuwa licha ya kushusha bei inaenda sambamba na kukwepa kulipa ushuru wa mamlaka hiyo.Naye Diwani wa kata ya Kiranjeranje, Ali Mtotela alisema kuwa hata viongozi wenyewe wanahusika na ukwepaji wa kulipa ushuru wa halmashauri hiyo."
96f6511ac646fd5d6cbb923952aa3e7e275b230f," MKAZI wa Mtaa wa Tagota Halmashauri ya mji Tarime mkoani Mara, Muniko Kinyunyi (30) amekufa kwa kuchomwa na kisu shingoni baada ya kutokea ugomvi na mwenzake ambaye jina lake halikuweza kupatikana mara moja.Wawili hao wanadaiwa kuwa walikuwa wakigombea mwanamke katika sherehe iliyofanyika nyumbani kwa aliyekuwa mgombea ubunge mwaka 2015 Jimbo la Tarime Mjini, Michael Kembaki.Kwa mujibu wa diwani wa Kenyamanyori, Ganga Mgendi tukio hilo la kusikitisha lilitokea usiku wa kuamkia jana nyumbani kwa Kembaki Tarime mjini.Kembaki katika uchaguzi huo wa mwaka 2015 aliwania nafasi hiyo ya ubunge Tarime Mjini kupitia Chama Cha Mapinduzi (CCM) na kuangushwa na mbunge wa sasa, Esther Matiko (Chadema).Mgendi alisema tukio hilo lilitokea wakati wa sherehe iliyofanyika nyumbani kwa mwanasiasa huyo aliyetembelewa na dada yake aliyekwenda na kikundi cha watu kuwasalimia mama na ndugu zake.Alisema katika shamrashamra hizo ndipo kulipoibuka ugomvi kati ya Mniko na mtu ambaye hakufahamika mara moja jina lake wakigombea mwanamke hali iliyosababisha mtu huyo kumchoma Mniko kisu shingoni karibu na kifuani na kisha kutoroka wakati watu wakihangaika kumkimbiza katika Hospitali ya Wilaya Tarime ambapo alifariki kabla ya kupatiwa matibabu kutokana na kutokwa damu nyingi.Kamanda wa Polisi Tarime Rorya, Henry Mwaibambe alithibitisha kutokea kwa tukio hilo la mauaji na kueleza kuwa Jeshi la Polisi linamsaka mtuhumiwa na kuwaomba raia wema kutoa ushirikiano ili kuweza kumkamta mtuhumiwa huyo aliyetoroka."
97180137e718b513c96960f856d97ed3b120d0c4," MAKOCHA wa Yanga na Kakamega Homeboys wametambiana kuibuka na ushindi kwenye mchezo wa ufunguzi wa mashindano ya SportPesa Super Cup yanayofanyika kwenye uwanja wa Afraha mjini Nakuru, Kenya.Timu hizo zinakutana leo na kocha wa Yanga, Noel Mwandila na nahodha Thaban Kamusoko ndio walikuwa wa kwanza kuzungumza na waandishi wa habari mjini hapa jana na kusema wamekuja kwa lengo moja la kutwaa ubingwa ili kurudisha imani kwa mashabiki wao kwa sababu mwaka jana waliondolewa kwenye hatua ya nusu fainali AFC Leopards.“Tumejiandaa vizuri kwa sababu tunajua mashindano haya yana upinzani ukizingatia mwaka jana tulifungwa nyumbani hivyo tunataka kulipiza kisasi,” alisema Mwandile. Pia alikiri kutowafahamu vema wapinzani wao lakini akadai haiwezi kuwa sababu ya kutofanya vizuri. Naye Kocha wa Kakamega Homeboys, Nkata Paul alikiri timu yake haina uzoefu wa kimataifa, lakini akasema ina uwezo wa kufanya maajabu na kuwaalika Wakenya kuja kuona timu bora katika ukanda wa Afrika Mashariki ikiaibishwa.“Ni kweli sisi ni timu changa lakini mpira hauna uchanga ila dakika 90 zinatosha kuonesha namna timu bora itakavyoaibikia,” alisema Paul. Maneno ya kocha Paul yaliungwa mkono na nahodha wake Wanyika Juma aliyesema, mashindano haya yanatosha kuwatangaza katika ukanda wa Afrika Mashariki kwani wana malengo makubwa. Baada ya mchezo huo utakaochezwa mchana utafuatiwa mchezo wa bingwa mtetezi Gor Mahia watakaoivaa JKU ya Zanzibar na kila kocha alitoa tambo zake kuhusu mchezo huo.Kocha wa JKU, Hassan Ramadhan Hamis aliweka wazi kutumia mfumo wa 4-3-3-1 na kudai hatishwi na Gor Mahia bali watapambana kuhakikisha wanapata ushindi. “Nimekuja kushindana na siyo kushiriki hivyo ni tahakikisha tunapata ushindi licha ya kuwa tunacheza na bingwa mtetezi,” alisema Hamid.Naye Kocha Dylan Kerr alisema wamejiandaa vema kuhakikisha wanatetea ubingwa wao na kudai anaifahamu vema JKU hata kama wachezaji watakuwa wamebadilika uchezaji wa wachezaji wa kitanzania anaujua. “JKU naifahamu kwa sababu nilipokuwa nafundisha Simba nilicheza nao mchezo wa kirafiki hata hivyo uchezaji wa wachezaji wa Tanzania nauelewa hivyo tumejiandaa kutetea ubingwa ndani ya ardhi ya nyumbani, “ alisema Kerr.Mashindano haya yanashirikisha timu nane yanatarajiwa kumalizika Juni 10 ambapo bingwa ataondoka na kitita cha dola za Marekani 30,000, mshindi wa pili dola 10,000, na wa tatu 7500 na zitakazoishia nusu fainali zitapata dola 5000 na zile za robo fainali 2500. Pamoja na dola 30,000 bingwa wa michuano hiyo kwa mwaka huu atakwenda kumenyana na Everton kwenye uwanja wa Goodison Park England. Gor Mahia ndio bingwa mtetezi baada ya kuwafunga mahasimu wao AFC Leopard mabao 2-1katika fainali zilizochezwa Uwanja wa Taifa, Dar es Salaam. Simba kesho itaivaa Kariabangi Sharks na keshokutwa Singida United itaivaa AFC Leopards."
975383d8f1bb6bf4370da455a59e567c5f7e7dbe," Alisema wastaafu hao wamefaidika na mfuko huo hivyo kwa hivi sasa wamejipanga kutoa elimu zaidi ili mpango huo uweze kueleweka kwa wastaafu na wastaafu waajiriwa.Ofisa huyo alisema mikopo hiyo ambayo imekuwa ikitolewa kupitia Benki ya Posta imelenga kuwawezesha wastaafu kukidhi mahitaji halisi ya kifedha.“Mahitaji hayo ni pamoja na gharama za matibabu, ukarabati wa nyumba, kusomesha watoto na ndugu, biashara au miradi mbalimbali na pia kuboresha maisha yao,” alisema.Alitaja mojawapo ya kigezo kinachotakiwa kwa wastaafu hao ili waweze kupata mkopo huo ni kuridhia kupitisha malipo yao ya pensheni ya kila mwezi kwenye Benki ya Posta Tanzania ambapo utaratibu wa marejesho umewekwa baina ya pande zote mbili.Tineishemo alisema wamekuwa wakitoa mkopo kuanzia Sh 500,000 hadi Sh milioni 20 kutegemea na kiwango cha pensheni ya mwanachama, huku wakitakiwa kuirejesha kati ya mwaka mmoja hadi mitatu.Alisema matarajio yao ni kutoa mikopo kwa wastaafu 1000 kila mwaka, ambapo kwa sasa wamejipanga kutoa elimu zaidi ili mpango huo uweze kueleweka kwa wastaafu na wastaafu watarajiwa.Kuhusu changamoto alisema pamoja na kuwa na mwitikio mkubwa wa wastaafu kukopa, kutofautiana kwa viwango vya mishahara inayozaa mafao makubwa baadaye imesababisha wengine kushindwa kupata fedha kubwa wanayoihitaji."
978051623d4f7910a4ddd55b99ad5569662e68d5," MRADI wa Uboreshaji wa Bandari ya Dar es Salaam (DMGP) ambao ni pamoja na kuongeza kina cha maji na ujenzi wa gati mpya saba kwa ajili ya kuhudumia meli kubwa na ndogo, umefikia asilimia 50 ya ujenzi, huku ukitegemewa kupokea meli yenye urefu wa mita 305 baada ya kukamilika kwake.Akizungumzia mradi huo, Mkurugenzi Mkuu wa Mamlaka ya Usimamizi wa Bandari (TPA), Deusdedit Kakoko alisema mradi huo unatekelezwa kwa awamu mbili. Awamu ya Kwanza inahusu maboresho ya gati namba 1 hadi namba 7, sambamba na ujenzi wa gati jipya kwa ajili ya kuhudumia meli za magari (RoRo Berth).Mradi huo unategemea kukamilika Juni mwaka huu na unatekelezwa na mkandarasi, Kampuni ya M/s China Habour Engineering iliyoingia mkataba Juni 10, 2017 kwa kipindi cha miaka mitatu wa gharama ya zaidi ya Sh bilioni 330. Ujenzi wa gati jipya kwa ajili ya meli za magari unajengwa eneo la Gerezani Creek. Awamu ya pili ya mradi inahusu kuongeza kina na upana wa lango la kuingilia na kugeuzia meli na kazi hizo zimepangwa kufanya bila kuathiri huduma za bandari zinazoendelea sasa bandarini hapo.Akizungumzia mradi huo, ulioibuliwa katika Mpango Kabambe wa TPA wa Miaka 20 kuanzia 2009-2028, Kakoko alisema mwaka 2013 walianzisha upembuzi yakinifu wa kuangalia jinsi ya kuboresha ufanisi katika bandari hiyo na kuona ipo haja ya kuimarisha gati na kuongeza kina cha maji. “Tuliona ufanisi wa bandari yetu lazima tufanye maboresho ili meli kubwa ziweze kutia nanga na kuongeza gati kwa ajili ya kuhudumia meli nyingi kwa wakati mmoja, hii italeta tija na kuongeza mapato,” alisema Kakoko.Alisema kazi ya ujenzi wa gati ilishaanza na kwamba gati namba 1 imeshakamilika tangu Desemba mwaka jana. Kazi iliyofanywa sasa ni kuongeza eneo la kupakua mizigo na kuongeza kina cha maji hadi kufikia mita 14.5. Kuhusu ujenzi wa gati namba 2 hadi namba 4, ujenzi wake unaendelea na utakakamilika na kukabidhiwa Julai mwaka huu.Ujenzi wa gati namba 5 hadi 7, mkandarasi anaendelea na usanifu wa kina ambapo ujenzi unatarajiwa kuanza Novemba mwaka huu. Alisema baada ya kukamilika kwa awamu zote za mradi huo wa DMGP, Bandari ya Dar es Salaam itakuwa na uwezo mkubwa wa kuhudumia meli kubwa zaidi na za kisasa. Inatarajiwa baada ya mradi huo mkubwa kukamilika, bandari hiyo itakuwa na uwezo wa kuhudumia meli kubwa zenye urefu wa mita 305 na zenye uwezo wa kubeba makontena (TEUs) kati ya 7,000 hadi 8,000.Aidha, bandari itaongeza uwezo wa kuhudumia shehena ya mizigo kutoka uwezo wa sasa wa kuhudumia tani milioni 16 hadi kufikia tani milioni 28 hadi 30 kwa mwaka sambamba na kuongezeka kwa mapato. Awali, bandari hiyo kabla ya kupanuliwa, ilikuwa na uwezo wa kuhudumia shehena kiwango cha juu cha tani milioni 13.5 mwaka 2015, kisha mwaka 2017 walihudumia tani milioni 16.2 .Akizungumzia Mradi wa Bandari ya Mtwara, Kakoko alisema mradi huo ni upanuzi wa gati. Ulianza Mei mwaka 2017 na utakamilika Agosti mwaka huu huku jumla ya gharama ikiwa ni Sh bilioni 137.4. Alisema kazi inayoendelea hivi sasa ni ushindiliaji wa eneo la mradi, kuandaa nondo na uchimbaji ili kuongeza kina cha maji."
979d205d2bbf709301db8b70852bd10970113df7," Tangu wiki iliyopita, Simba imekuwa kwenye maandalizi ya kuhakikisha wanaondoka na pointi tatu katika mchezo huo utakaopigwa Aprili 3, mwaka huu mkoani Njombe ili kuzidi kujiweka sawa katika kuwania ubingwa msimu huu.Lechantre amefunguka akisema baada ya kuisuka timu yake kwenye kupambana kucheza kwa mbinu tofauti katika mechi inayohitaji matokeo na siyo pointi kama ilivyokuwa kwa Al Masry ya Misri kwenye michuano ya Kombe la Shirikisho, sasa amebadili mipango na amewaeleza wachezaji wake nini cha kufanya ili kumaliza mchezo mapema dhidi ya Njombe.Amefafanua zaidi kuwa katika mechi hiyo hakuna cha ziada cha kufanya zaidi ya kushambulia na kucheza kwa kuwaandama wapinzani wao mwanzo mwisho ili kuhakikisha wanaanza vyema kuondoka na pointi tatu katika mechi hiyo kati ya 30 zilizosalia kabla ya kumalizika kwa ligi msimu huu.“Maandalizi yamekuwa mazuri na tumekuwa na mbinu za tofauti kuelekea katika mechi hiyo maana hii ni tofauti na ile ya Al Masry.Kule wachezaji walibadilika kutokana na mechi ilihitaji matokeo zaidi na si pointi tatu, lakini huku tunahitaji zaidi pointi.“Kwa hiyo lazima tubadilike kutokana na mazingira, maana mechi ya Njombe muhimu zaidi ni pointi, hivyo tutaingia kwa lengo la kushambulia kwa muda wote langoni mwa wapinzani na kufanya kila linalowezekana kutokana na tulivyojiandaa kuhakikisha tunaondoka na pointi tatu,"" alisema kocha huyo Mfaransa."
97b22e9a72b630f6de7d72e14f2f3000df7dad92," MKUU wa Mkoa wa Dar es Salaam, Paul Makonda amemuomba radhi Rais John Magufuli na watanzania kwa matokeo mabaya ya Taifa Stars dhidi ya Kenya juzi, huku Kocha Mkuu Emmanuel Amunike akitoa sababau za kufungwa na Kenya.Taifa Stars ilicheza na Kenya kwenye mechi ya michuano ya Afcon na kufungwa mabao 3-2 kwenye Uwanja wa June 30 mjini hapa. Makonda ambaye ni Mwenyekiti wa Kamati ya Ushindi ya Stars alisema timu hiyo imepoteza mechi, lakini mapambano ndio kwanza yameanza. “Tunaomba radhi kwa Rais Magufuli na watanzania kwa ujumla, lakini kila mtu aliona jinsi wachezaji wetu walivyocheza,” alisema.Alisema amezungumza na wachezaji na wameumia na kipigo hicho, lakini watanzania wawape moyo wachezaji kwasababu mpira ni ajira yao. Stars sasa inasubiri kucheza mechi ya kukamilisha ratiba dhidi ya Algeria Jumatatu tayari kwa kurejea nyumbani.Aidha, Amunike amesema timu hiyo haikuwa tayari kushindana kwenye fainali za michuano ya Mataifa ya Afrika, Afcon 2019 zinazoendelea nchini Misri, huku Stars ikishiriki kwa mara ya kwanza baada ya miaka 39. Amunike ametoa kauli hiyo baada ya Stars kufungwa mabao 3-2 na Kenya katika mechi yake ya pili juzi baada ya kufungwa 2-0 na Senegal katika mechi ya kwanza.“Kiukweli kwenye michuano hii hatupo kwenye nafasi ya kushindana, hatukuja kushindana, hatuna uzoefu tumekuja kujifunza zaidi... wachezaji wanahitaji uzoefu, “ alisema. Matokeo hayo yanaiondosha Stars kwenye michuano hiyo na sasa inasubiri kucheza mechi ya kukamilisha ratiba dhidi ya Algeria Jumatatju, Julai mosi. “Natumai tumekuja kujifunza, kila timu inahitaji kushinda, tumekosa uzoefu wachezaji wanahitaji uzoefu zaidi.”Alisema wakati Stars inashiriki hatua ya makundi ilijiandaa kushindana, lakini katika fainali haikujianda kushinda. Amunike alisema, ni wakati wa Tanzania kujiandaa kushindana kuanzia kwenye ligi. “Ligi yao inashirikisha timu 20 na kati ya hizo timu zinazoshindana ni Simba na Yanga tu,” alisema."
97dc0fe026418693904e4868702f331386900eb9," KIPA mkongwe nchini Juma Kaseja ametemwa kwenye kikosi cha timu ya soka ya Tanzania Bara ‘Kilimanjaro Stars’ kilichosafi ri kuelekea Uganda kwa ajili ya michuano ya Chalenji kwa nchi za Afrika Mashariki na Kati.Michuano hiyo inayoandaliwa na Baraza la Soka Afrika Mashariki na Kati (CECAFA) inatarajiwa kutimua vumbi kuanzia kesho katika jiji la Kampala, Uganda. Kaseja alikuwa kipa chaguo la kwanza la kocha Etienne Ndayiragije kwenye kikosi cha Taifa Stars kwenye mchezo wa mchujo kuingia hatua ya makundi ya kufuzu fainali za kombe la Dunia.Lakini pia alitumika kwenye michezo ya kufuzu kwa Fainali za Mataifa ya Afrika kwa wachezaji wa ndani (CHAN) na pia kwenye michezo ya kufuzu kwa Fainali za Mataifa ya Afrika (CAN).Hata hivyo, Kocha wa Stars, Juma Mgunda hakumjumuisha mlinda mlango huyo mkongwe kwenye orodha yake ya mwisho ya timu itakayoshiriki mashindano ya Kombe la Chalenji yatakayofanyika Uganda huku makipa Aisha Manula, Metacha Mnata wa Yanga na David Kisu wa Gor Mahia ya Kenya wakiitwa badala yake.Orodha ya kikosi cha wachezaji 22 kama kilivyotangazwa na kocha Juma Mgunda kinajumuisha makipa Aisha Manula (Simba) Metacha Mnata (Yanga) na David Kisu (Gor Mahia) Wengine ni Juma Abdul, Nikson Kibabage, Gadiel Michael, Mwaita Gereza, Mohamed Hussein, Bakari Mwamnyeto, Kelvin Yondani na Bakari Majogoro.Wengine ni Jonas Mkude, Zawadi Mauya, Mzamiru Yassin, Hassan Dilunga, Ditram Nchimbi, Mkandala Cleofas, Paul Nonga, Miraji Athumani, Eliuter Mpepo, Kikoti Lucas na Rashid Chambo.Mbali na Kaseja, wengine waliotemwa ni Salum Kimenya, Abdulmajid Mangalo, Fred Tangalu, Idd Selemani (majeruhi), Jafar Kibaya, Salum Abubakari, Eliud Ambokile (hakuja), Yusuf Mhilu na Shaban Chilunda (majeruhi).Kilimanjaro Stars kinatarajiwa kucheza mchezo wake wa kwanza dhidi ya Kenya kesho kutwa. Kocha Mgunda alisema wamejiandaa kushindana ili kupata matokeo mazuri. “Tumejiandaa kushindana Chalenji na lengo letu ni kuhakikisha tunapata matokeo mazuri kwa kila mchezo ulioko mbele yetu,”alisema."
9827223b6be2be42cff2387778ed07e4112e9a8a," TANZANIA inatarajia kuwakilishwa na wachezaji tisa katika Michezo ya 12 ya Mataifa ya Afrika itakayofanyika Rabat, Morocco kuanzia Agosti 19 hadi 30, imeelezwa.Kwa mujibu wa taarifa kutoka kwa Katibu Mkuu wa Riadha Tanzania (RT), Wilhelm Gidabuday, RT ilipeleka Baraza la Michezo la Taifa (BMT) majina 11, lakini RT wametakiwa kuchagua majina sita tu kwa ajili ya michezo hiyo.Alisema kuwa baada ya kutakiwa kuibakisha majina sita, RT wamelitaka BMT kuchukua majina sita ya kwanza, ambayo ni Gabriel Geay, Natalia Elisante, Sara Ramadhani, Ally Khamisi, Regina Deogratius na Benjamin Kulwa, ambayo yamo katika orodha yao. Kaimu Katibu Mkuu wa BMT, Neema Msitha alithibitisha jana kuwa, timu ya riadha itakuwa na wachezaji sita wakati ile ya judo itakuwa na wachezaji watatu tu katika timu hiyo ya kwenda Morocco.Hata hivyo, Msitha hakutaja majina ya wachezaji wa timu hizo, lakini alikiri kuwa riadha watakuwa sita na judo watatu, na hakutaja majina yao kwa kuwa hakuwa ofisini muda huo. “Wanariadha watakuwa sita na wachezaji wa judo watakuwa watatu, lakini majina hadi nitakaporudi ofisi hapa sinayo, “alisema Msitha baada ya kuulizwa, timu ya Tanzania itakuwa na wachezaji wangapi."
9846d89eeae0d807b02a436e2fcf481b3bd7fb82," WAZIRI wa Habari, Utamaduni, Sanaa na Michezo, Dk Harrison Mwakyembe leo atakuwa mgeni rasmi katika hafla ya kuiaga timu ya Tanzania itakayoshiriki Michezo ya Afrika kwa vijana wenye umri chini ya miaka 18 itakayofanyika Algeria.Tanzania katika michezo hiyo itakayofanyika Algiers, Algeria kuanzia Julai 18 hadi 27 na timu hiyo inatarajia kuondoka nchini Jumatatu ikiwa na timu za michezo ya riadha, wavu wa ufukweni na mbio za mashua.Kwa mujibu wa Katibu Mkuu wa Kamati ya Olimpiki Tanzania, TOC, ambao ndio waratibu wa mashindano hayo nchini, Filbert Bayi, timu ya riadha ina wachezaji wawili, ambao ni Regina Mpigachai na Francis Damas chini ya kocha wao, Mwinga Mwanjala.Wakati timu ya mpira wa wavu ina wachezaji wawili, Kuluthumu Matola na Janeth Malela wakati kocha wao ni Yussuf Mkarambati, huku timu ya mashua ikiwa na mchezaji mmoja, Hamisi Muhidini chini ya kocha Mwambao Helf.Timu hiyo itakuwa chini ya kiongozi wa msafara, Samuel Mwera ambaye ni mjumbe wa Kamati ya Utendaji ya TOC na mwanariadha wa kimataifa wa zamani wa Tanzania.Amesema, wanariadha (Damiano na Mpigachai) watatumia mashindano hayo ili kufuzu kwa ajili ya Michezo ya Olimpiki ya Vijana itakayofanyika Argentina Oktoba mwaka huu.Amesema mashindano hayo yataanza rasmi Julai 18 wakati mchezo wa wavu wa ufukweni utaanza Julai 19 hadi 21, huku ule wa mbio za mashua utaanza Julai 21 hadi 25 na riadha wataanza kutimua vumbi Julai 24 hadi 27."
986bdb07e65310e4ebb424903c153d50422d88b2," Taarifa ya zabuni ya Yanga iliyotolewa kwenye vyombo vya habari jana imewataka wanaotaka kununua magari hayo kulipa ada ya zabuni ya Sh 50,000. Magari yote yamelipiwa ushuru.Ingawa Yanga imekuwa na matatizo ya fedha, ni kawaida kwa kampuni au klabu kuuza mali zake chakavu ambazo haizitumii kwa wakati huo. Wakati huohuo, timu ya soka ya Yanga imewasili salama Morogoro na jana ilianza mazoezi kwa vipindi viwili asubuhi na jioni kujiandaa na Ligi Kuu ya soka Tanzania Bara.Yanga imepiga kambi ya siku 10 Morogoro kujiandaa na Ligi Kuu ya soka Tanzania Bara na mchezo wa Ngao ya Jamii dhidi ya Simba, utakaofanyika Agosti 23, Uwanja wa Taifa. Kocha Mkuu wa Yanga, George Lwandamina alisema wanajifua mazoezi mara mbili kwa siku ili wachezaji warudi mchezoni baada ya likizo.Alisema mazoezi yao ni ya ufundi uwanjani kwani kabla ya kuondoka Dar Es Salaam, walifanya mazoezi ya kuongeza nguvu Gym. Alisema wamepanga kuitumia kambi hii kujiandaa na mechi mbili za kirafiki Agosti 6 na Singida United na Rayon Sport ya Rwanda.Alisema Donald Ngoma na Thabani Kamusoko hawajaripoti tangu walipoenda mapumziko na kipa Beno Kakolanya ambaye ni mgonjwa. Wakati huohuo, klabu ya Simba imekanusha taarifa kuwa imecheza mechi ya kirafiki Afrika Kusini ilikopiga kambi na kufungwa mabao 7-0.Msemaji wa Simba, Haji Manara alisema jana habari za Simba imefungwa na timu ya daraja la kwanza ya Royal Eagles ni uzushi. “Simba haina rekodi za ovyo kama hizo kokote inapocheza duniani na haijawahi kufungwa na klabu yoyote idadi ya magoli kama hayo kama zilivyo klabu nyingine nchini hususan klabu ambayo mashabiki wake ndio waliozusha hilo,” alisema.Alisema dunia ya leo ni ya teknolojia na kama ingekuwa ni kweli, hakuna ambaye asingeiona taarifa kutoka mitandaoni au vyombo vya habari vya Afrika kusini. Aliwataka mashabiki wajue siku za kambi yao Afrika Kusini Makocha wamejikita kutengeneza stamina ya wachezaji wao.Alisema baada ya hapo, watacheza mechi mbili na Orlando Pirates na Bidverst kabla ya kurejea Agosti 5 kwa Simba Day Agosti 8 kucheza na Rayon Sports ya Rwanda."
9892cbd1d2a4328213ac714dfe24a46da3283dfb," Pacha ambao bado hawajazaliwa wamefanyiwa upasuaji wa kurekebisha uti wa mgongo nchini Uingereza.Upasuaji huo unaelezwa kuwa ni wa kwanza kufanyika nchini humo na ulihusiha madaktari 30 kutoka Hospitali ya University College.Pacha hao walikuwa wakisumbuliwa na ugonjwa unaofahamika kitaalamu kama ‘Spina Bifida’ ambao unafanya uti wa mgongo kushindwa kukua vizuri na kuacha nafasi kati ya pingili moja ya uti wa mgongo na nyingine hivyo kuua mfumo wa fahamu wa mtoto ambao husababisha mtoto kupooza.Upasuaji huo uliochukua muda wa dakika 90, ulihusisha mji wa mimba ‘kizazi’ cha mama na kisha kuwatibu mapacha hao. “Tulimpa mama dawa ya ganzi inayosaidia kumtuliza ila bado ni hatari kwake,” alieleza Profesa Anne David.Kwa kawaida tatizo hili hutibiwa baada ya mtoto kuzaliwa ila kwa mapacha hawa ilibidi upasuaji ufanyike mapema ili kuokoa ukuaji wao."
9895f081172c758e065896489e2fd2af8eff7d65," YANGA imepania kushinda mchezo wake dhidi ya Mbeya City unaotarajiwa kuchezwa leo kwenye uwanja wa Uhuru Dar es Salaam, huku wageni wao wakisema hakuna mteremko.Mchezo huo wa Ligi Kuu Soka Tanzania Bara unaweza kusema ni wa kuweka heshima kwa yeyote atakayeshinda lakini hakuna anachogombea zaidi ya kukamilisha ratiba ya ligi. Hiyo ni kwa sababu tayari bingwa ameshajulikana kuwa ni Simba baada ya kushinda mechi ya jana dhidi ya Singida United na kufikisha pointi 91 ambazo haziwezi kufikiwa na timu yoyote.Yanga inashika nafasi ya pili kwa pointi 83 na imebakisha mechi mbili, ikishinda zote itafikisha pointi 89 itaendelea kubaki katika nafasi hiyo ya pili ingawa hata ikipoteza yote bado itaendelea kubaki hapo kwa sababu Azam iliyo nafasi ya tatu iko mbali kwa pointi 69 kabla ya mchezo wake wa jana.Mbeya City inayokutana na Yanga tayari ina nafasi ya kubaki kwenye ligi inayoshika nafasi ya saba kwa pointi 47 na hata kama ikifungwa inaweza kushuka hadi nafasi za chini lakini sio kushuka daraja.Kwa hivyo, ushindi kwa kila mmoja ni muhimu kuwafurahisha mashabiki wa pande zote mbili na kujenga heshima. Mchezaji hatari wa Mbeya City kwenye lango la Yanga ni Idd Selemani ‘Nado’ ambaye amewahi kuifunga Yanga mara mbili msimu uliopita na huu.Kwa upande wa Yanga wengi ni hatari kama mshambuliaji Heritier Makambo, Papy Tshishimbi aliyeko kwenye kiwango na wengine huku mechi hiyo ikitarajiwa kuwakosa baadhi ya wachezaji wake Abdallah Shaibu ‘Ninja’, Vincent Andrew, Said Makapu, Mwinyi Haji, Mohamed Issa, Paul Godfrey ambao ni wagonjwa.Kocha wa Yanga, Mwinyi Zahera alisema mchezo hautakuwa rahisi kwa sababu Mbeya City ni timu nzuri lakini kwa vile wanahitaji pointi tatu, wamejipanga kufanya vizuri. Kocha wa Mbeya City, Ramadhan Nsanzurwimo alisema Yanga wasitegemee kuwafunga kirahisi kwani wamekuja kwa lengo kushinda hivyo ni lazima wapambane bila kujali ni ugenini kupata matokeo mazuri."
98a70c388e03db2750c872b65b38f0e7c3b6f6c3,"['Barcelona inasubiri pembeni kumuajiri kocha wao wa zamani Pep Guardiola iwapo ataamua kuiaga miamba ya ligi ya Premia Manchester City  mwisho wa msimu huu.. (Sunday Express)', 'Mkufunzi wa Leicester City Brendan Rodgers ni miongoni mwa wanaopigiwa upatu kumrithi Guardiola iwapo raia huyo wa Uhispania atandoka katika klabu hiyo ya Uingereza(Sun on Sunday)', 'Mshambuliaji wa klabu ya Red Bull Salzburg, mwenye umri wa miaka 19 na raia wa Norway Erling Haaland ameweka wazi kwamba Man United ndio klabu anayolenga kuhamia iwapo ataondoka katika klabu yake mwezi Januari.. (Star on Sunday)', 'Makocha wanaopigiwa upatu kumrithi Unai Emery katika uwanja wa Emirates wanazuiwa na hali ya klabu hiyo kutotaka kununua wachezaji wapya katika dirisha la uhamisho.. (Express)', 'Manchester City imeajiandaa kushindana na Manchester United, Liverpool na  Chelsea katika kumsajili upya winga wa Uingereza mwenye kwa thamani ya £90m Jadon Sancho, 19. (Sun on Sunday)', 'Mkufunzi wa West Ham Manuel Pellegrini anakaribia kupigwa kalamu licha ya timu yake kupata ushindi siku ya Jumamaosi huku kocha wa zamani David Moyes akitarajiwa kujaza pengo lake. (Star on Sunday)', 'Chelsea imeweka dau la 30m euros (£25m) kwa klabu yoyote inayotaka kumnunua beki wa kushoto wa Uhispania Marcos Alonso, 28. (Calciomercato)', 'Manchester United inafikiria kumnunua mshambuliaji wa Napoli na Ubelgiji Dries Mertens, 32. (Tuttomercato)', 'Klabu hiyo ya Old Trafford pia inafikiria uwezekano wa kumnunua mshambuliaji wa Inter Milan raia wa Argentina Lautaro Martinez, 22, na kiungo wa kati wa Paris St-Germain  Leandro Paredes, 25. (Mirror)', ""Kiungo wa kati wa Chelsea N'Golo Kante, 28, anataka kuondoka katika klabu hiyo lakini atapuuzilia mbali ushauri wa mchezaji mwenza wa Ufaransa Ousmane Dembele, 22, kuelekea Juventus au Real Madrid badala ya Barcelona. (Eldesmarque)"", 'Mchezaji wa zamani wa Chelsea  Eden Hazard, 28, ameapa kurudi klabu yake ya zamani mkataba wake Real Madrid utakapokamilika . (Sun on Sunday)', 'Mkufunzi wa Tottenham Jose Mourinho anasema kwamba hatofichua maelezo ya mazungumzo yake na kiungo wa kati wa Tottenham Christian Eriksen kuhusu hatma ya mchezaji huyo mwenye umri wa miaka 27. (Sunday Mirror)']"
98e92cd1fd1062aeca09bd068ba00e465e9d0cf4," ALIYEKUWA Rais wa Shirikisho la Soka Tanzania (TFF) Jamal Malinzi ameiomba Mahakama ya Hakimu Mkazi Kisutu kumuachia huru kwa sababu hana hatia katika mashitaka 16 yanayomkabili ikiwemo ya utakatishaji fedha.Malinzi alidai hayo jana mbele ya Hakimu Mkazi, Maira Kasonde wakati akijitetea.Akiongozwa na Wakili Richard Rweyongeza, Malinzi alidai kuwa hakuwahi kushiriki kutakatisha fedha zozote za TFF wala taasisi nyingine maisha yake yote.Alidai katika mashitaka ya utakatishaji yanaonesha kwamba alitakatisha Sh 43,100,000 kutokana na mashitaka ya kughushi ambayo mahakama hiyo haijamuona kuwa na kesi ya kujibu.Pia alidai jumla ya fedha zilizoandikwa kwenye mashitaka ya kughushi si Sh 43,100,000 badala yake ni Sh 37,100,000 hivyo idadi iliyowekwa kwenye mashitaka hajui imetokea wapi.Malinzi alidai fedha anazodaiwa kuzitakatisha alizipata kwa utaratibu halali wa TFF kwani zipo nyaraka mbalimbali zilizowasilishwa mahakamani hapo ikiwemo risiti na nyaraka za benki zinazothibitisha kwamba alipokea fedha kihalali.Alidai mpaka Desemba 31,2016 yeye ndio anayeidai TFF na kwamba katika mashitaka ya 15 hadi ya 26 ni ya kujipatia fedha kwa njia ya udanganyifu na sio ya kughushi.Aliendelea kudai mashitaka ya kughushi aliyonayo hayajaonesha kama alipata kitu chochote kutokana na makosa hayo.Malinzi alidai alifanya mabadiliko ya mtia saini kutoka Edger Masoud kwenda kwa Nsiande Mwanga kihalali kwa mamlaka aliyopewa kwa mujibu wa Katiba na kanuni za TFF.Alidai si mamlaka ya Kamati ya Utendaji kujadili mtia saini badala yake ni Rais ndio anateua mtia saini na kupeleka katika bodi ya maamuzi kwa ajili ya kujadili na kisha hupelekwa benki.“Nilisaini maamuzi ya kubadili mtia saini kwa mujibu wa katiba ya TFF kuonesha kuwakilisha shirikisho. Sikunufaika na kitu chochote kutokana na kubadilisha mtia saini badala yake mabadiliko haya yalinufaisha wengi,” alidai Malinzi.Pia alidai muhtasari wa Juni 5,2016 uliowasilishwa mahakamani hapo si sahihi na kwamba orodha sahihi ya wajumbe waliohudhuria kikao cha TFF inapatikana kwenye kitabu cha muhtasari na kwamba katika kikao hicho, mashahidi waliokuwepo hawakuhud-huria.Alidai Mwanga hakuhusika kwa namna yoyote kuandaa maamuzi ya bodi na wala hakushiriki katika kufanya maamuzi kwani alikuwa mwajiriwa kama wengine.Washitakiwa wengine katika kesi hiyo ni aliyekuwa Katibu Mkuu wa TFF, Selestine Mwesigwa, Mhasibu Nsiande Mwanga na Karani Flora Rauya.Kesi hiyo ya jinai namba 213 ya mwaka 2017 washitakiwa hao wanakabiliwa na mashitaka 20 yakiwamo ya kula njama, kughushi, kujipatia fedha kwa njia ya udanganyifu na utakatishaji wa fedha, Dola za Marekani 173,335.Malinzi, Mwesigwa na Nsiande wapo rumande kwa sababu mashitaka ya utakatishaji fedha kuwa miongoni mwa mashitaka ambayo kwa mujibu wa sheria hayana dhamana huku Rauya akiwa nje kwa dhamana."
9928f7fa825aff4637a52d48f5def4866d638c13," KAMATI ya Miss Tanzania, shindano ambalo litafanyika Septemba 8, litakuwa na washindani wengi , akiwemo Miss Ruaha, Miss Ngorongoro, Miss Selous, Miss Domestic na Miss Ekolojia.Mratibu wa shindano la mwaka huu, Basila Mwanukuzi ameishukuru Wizara ya Maliasili na Utalii kupitia Bodi ya Utalii na Wakala wa Misitu kumsaidia jukumu hilo la kufanikisha shindano hilo.Shindano hilo litakafanyika katika ukumbi wa Julius Nyerere Convection jijini Dar es Salaam.Viingilio vitakuwa Sh 79,000 badala ya awali kuwa Sh 150,000 (VVIP), VIP ilikuwa Sh 100,000 lakini sasa ni Sh 50,000, wakati kawaida ilikuwa Sh 70,000 lakini sasa Sh 30,000.Jumla ya warembo 30 watachuana kuwania taji hilo pamoja na zawadi nono, ambazo zitatolewa mwaka huu."
998feab6cfae08373049d3083ac990f902b93508," KAMPUNI zilizoingia mikataba mibovu na baadhi ya wasanii, akiwamo Amri Athumani ‘King Majuto’ na Steven Kanumba (sasa marehemu) na kuathiri kipato chao, zimeanza kuwalipa viwango vinavyoridhisha na nyingine kuingia makubaliano baada ya kubanwa.Aidha, Kamati ya Kupitia Mikataba haijafikia maridhiano na kampuni saba, hali ambayo serikali imetaka kampuni husika zifikie makubaliano mapema iwezekanavyo bila kulazimika kupelekwa mahakamani. Kanumba alifariki mwaka 2012 na Majuto mwaka jana na kwa muda mrefu familia zao zimekuwa zikilalamika wasanii hao pamoja na umaarufu wao na kazi nzuri walizofanya, wamekufa masikini ikidaiwa baadhi ya kampuni kuwadhulumu.Waziri wa Habari, Utamaduni, Sanaa na Michezo, Dk Harrison Mwakyembe alitoa taarifa hiyo jana, akiwasilisha bungeni makadirio ya mapato na matumizi ya fedha kwa mwaka 2019/20. Kulingana na hotuba yake, baada ya wizara kutaka kupitiwa upya kwa mikataba yote mibovu waliyoingia wasanii na kuathiri kipato chao, kamati ya wadau wa filamu iliundwa na kuchambua mikataba 11 iliyowasilishwa.“Baadhi ya kampuni zimethibitisha kuwalipa wahusika viwango vya kuridhisha,” alisema na kutaja kampuni tofauti zilizomlipa Majuto jumla ya takribani Sh milioni 65. Kampuni hizo ni Pan-Africa Enterprises Ltd na Ivori Iringa ambazo zimeshaingiza kwenye akaunti maalumu Sh milioni 30 kwa kazi alizotekeleza kimkataba.Aidha, Azam (SSB) imeandaa malipo ya ziada ya Sh milioni 20 na kampuni ya Tanfoam ya Arusha imeandaa Sh milioni 15, malipo ambayo yatawasilishwa kwa msimamizi wa mirathi wa marehemu. Baadhi ya kampuni ikiwamo ya Neelkanth Salt Ltd zilisema zimejiwekea utaratibu wa kuridhisha wa mawasiliano ya moja kwa moja na familia ya Majuto.Kwa upande wa Kanumba, Mwakyembe alisema kampuni ya Steps Entertainment imeshakabidhi malipo ya ziada ya Sh milioni 15 kwa mama yake mzazi na imeahidi kushirikiana naye kuandaa filamu ya maisha ya mwanawe. Kampuni hiyo ya Steps Entertainment pia imemlipa msanii Sikujua Mbwewe Sh 6,750,000 kutokana na kusambazwa kwa filamu yake ijulikanayo ‘Utu Wangu’ bila ridhaa yake na filamu hiyo imerejeshwa.Wakati huo huo, akizungumzia kampuni ambazo hazijafikia makubaliano, Mwakyembe alizitaja Tigo; Freedom Film Production; Afsar Furniture; Sterling Surfactants Ltd; Al-Riyamy Production na Al-Abdi’s Entertainment zinazohusika na kazi za Majuto. Kwa kazi za Kanumba ni kampuni ya Startimes na kwa upande wa Wastara Juma ni kampuni ya KZG Service Ltd. “Nawahimiza wadau wote wa sanaa kuhakikisha hawaingii mikataba yoyote bila ushauri wa kisheria,” alisema na kupongeza wajumbe wa kamati kwa kujitolea kwa uadilifu mkubwa."
99aa4b7b310ede62a66fc6797801c10fb3f18f52," Mwijage aliyasema hayo jana Dar es Salaam wakati alipofanya ziara katika viwanda vinne ikiwemo kiwanda cha nondo cha Kamal na viwanda vitatu vya vilainishi mitambo.Alisema kutekelezwa kwa sheria hiyo kutasaidia ukuaji wa viwanda vingi ambavyo kwa sasa vipo katika hali mbaya baada ya bidhaa zilizo chini ya viwango kuingizwa nchini na kuuzwa kwa bei ya chini.“Sheria hii naona haifanyi kazi hapa nchini na hatuwezi kuendelea kuangalia viwanda vyetu vinakufa wakati sheria tunayo wenyewe lazima ifanye kazi vijana wetu wapate ajira na kuongeza pato la taifa,” alisema Mwijage.Aidha, Mwijage akiwa katika kiwanda cha nondo cha Kamal, alisema viwanda vinapaswa kuzalisha bidhaa bora zitakazoendana na soko kwa kufanya hivyo kutasaidia kukuza uchumi.Akiwa katika kiwanda hicho, alikutana na malalamiko ya soko la nondo lililoathirika na uingizaji wa nondo kutoka nje ambazo huuzwa kwa bei ya chini.“Tunasaidia serikali vitu vingi ikiwemo kulipa kodi, tunaomba mtusaidie tumetengeneza bidhaa kwa miaka miwili hatuna soko inafikia hata vijana wetu wanasimamishwa kazi hakuna mishahara,” alisema John Nekemwene kwa niaba ya Mkurugenzi wa kiwanda hicho.Akiwa katika viwanda vya vilainishi, waziri aliwataka waingizaji wa vilainishi nchini kuhakikisha wanapata kibali kutoka Shirika la Viwango Tanzania (TBS) ambacho kinaeleza ni bidhaa gani analeta na ina ubora wa namna gani.Mwijage aliitaka TBS kusimamia agizo hilo na ifikapo Mei mosi wafanyabiashara hao wawe wameshatoa taarifa tofauti na hapo hatatakiwa kukagua biashara ya mtu ambaye hakutoa taarifa.“Nimetoa muda huo na Mei hatutampokea mtu na bidhaa yake. TBS msimamie hili na atakayeleta bidhaa yake awe ana kibali chenye taarifa tofauti na hapo msihusike kukagua biashara yake,” aliongeza."
99e05a1c511cbf76e64d3fee419ce7f5635deb9c," HALMASHAURI ya Manispaa ya Singida imepanga kufunga kamera za ulinzi (CCTV) kwenye maeneo mbalimbali ya mji huo ili kuimarisha ukusanyaji wa mapato.Hatua hiyo imeelezwa kuwa licha ya kudhibiti mapato, pia itasaidia kuleta ufanisi na kuboresha utendaji kazi wa wakusanya ushuru wote, hivyo kuinua mapato ya manispaa hiyo.Akitoa taarifa yake katika Kikao Maalumu cha Baraza la Madiwani kilichoketi kujadili na kupitisha mapendekezo ya bajeti kwa mwaka wa fedha 2019/2020, Mkurugenzi wa Manispaa ya Singida, Bravo Lyapembile alisema kuwa jumla ya Sh milioni 20 zimetengwa kwa ajili ya ununuzi na ufungaji kamera za ulinzi.“Tumetenga Sh milioni 20 kwa ajili ya CCTV, lakini kamera hizo si kubwa kiasi cha kuangalia kila mahali. Kwa kuanzia, kamera zitafungwa maeneo muhimu tu, hasa stendi kuu ya mabasi ili kuona kama fedha zinazokusanywa hapo zinalingana na magari au watu wanaoingia na kutoka,” alifafanua.Mwenyekiti wa Chama Cha Mapinduzi (CCM ) Singida Mjini, Lucia Mwiru alisisitiza umuhimu wa manispaa hiyo kununua kamera za ulinzi katika maeneo yote ya vyanzo vya ndani vya mapato ili kuzuia na kuziba mianya ya utoroshaji wa makusanyo ya fedha.Alisema kuwa makusanyo ya fedha hizo ni muhimu kwa ajili ya utekelezaji wa Ilani ya Uchaguzi ya CCM ya mwaka 2015 katika kuleta maendeleo.Naye Mchumi wa Manispaa hiyo, Deus Luziga alieleza baraza hilo kuwa katika mwaka wa fedha 2019/2020, mamlaka hiyo inakusudia kupata jumla ya Sh bilioni 38.18 kutoka vyanzo vyake mbalimbali vya mapato.“Kati ya fedha hizo, Sh bilioni 2.3 zitapatikana kutoka vyanzo vya ndani, Sh bilioni 3.5 ni ruzuku kutoka serikali kuu, jumla ya Sh bilioni 5.9 zimepangwa kutumika kwenye matumizi ya kawaida na Sh bilioni 4.09 zitatumika kuhudumia miradi ya maendeleo,”alifafanua.Baadhi ya wadau katika Kituo Kikuu cha Mabasi Misuna mjini hapa ambacho ni moja ya nyanzo vikuu ya mapato kwa Manispaa ya Singida, walisema kuwa kamera hizo pamoja na kudhibiti makusanyo zitasaidia kuimarisha ulinzi, ikiwa ni pamoja na wizi wa mali na fedha zinazohifadhiwa hapo."
99f84e3aecfc812d8d28677eb0ea9d0865961a4c," RAIS wa Zanzibar na Mwenyekiti wa Baraza la Mapinduzi, Dk Ali Mohammed Shein amejumuika na mamia ya waumini wa dini ya Kiislamu kutoka mikoa yote ya Unguja, kuadhimisha Kuzaliwa kwa Mtume Muhammad (SAW).Maadhimisho hayo yalifanyika katika viwanja vya Maisara mjini hapa, ambapo viongozi mbalimbali wa dini na serikali, mabalozi na wanafunzi kutoka Madrasa na vyuo vya Kurani walishiriki.Kuzaliwa kwa Mtume Muhammad (SAW) huadhimishwa kila ifikapo mwezi 11, Rabi - Ul -Awal ya kila mwaka. Akitoa mawaidha kwa Waislamu waliohudhuria Maulid hayo, Naibu Kadhi Mkuu wa Zanzibar, Khamis Othman Kombo alitoa mwito kwa waumini wa dini hiyo, kuendeleza wajibu wa kufuata maadili na mwenendo mwema aliokuja nao Mtume, akibainisha kuwa hatua hiyo ni ukamilifu wa imani.Alisema kuja kwa utandawazi duniani, kumeifanya jamii ya Wazanzibari na hususani vijana kujiingiza katika mambo maovu, ikiwemo udhalilishaji wa kijinsia na hivyo kwenda kinyume na miongozo wa dini.Aliwakumbusha Waislamu wajibu wa kutekeleza kwa dhati yale yote, aliyokuja nayo Mtume kwa kuwa yeye ndiye kigezo chema kutoka kwa Mola. Aidha, aliishukuru serikali kwa kudumisha amani na utulivu nchini muda wote, hali inayotoa nafasi kwa wananchi kupata fursa adhimu ya kuabudu.Shehe Mohammed Kassim kutoka Kamisheni ya Wakfu na Mali ya Amana, alikemea tabia iliyojengeka miongoni mwa waumini ya kushindwa kufuata maadili na tabia njema alizokuwa nazo Mtume Muhammad (SAW).“Inatupasa kubadili nyendo na tabia zetu na kufuata maadili na mwenendo mwema aliokuwa nao mtume wetu,” alisema. Alisema jamii ya kizazi kilichopo, imeyapa kisogo mafunzo aliyokuja nayo Mtume kwa kushindwa kuwaheshimu na kuwatii wazee, hivyo kwenda kinyume na mwenendo aliodumu nao ikiwa ni kigezo cha unyenyekevu.Alibainisha kuwa Mtume Muhammad (SAW) amesifiwa na Mwenyezi Mungu kwa kuwa na tabia nzuri, hivyo aliwataka waumini kufuata mwenendo wake pamoja na kushinda changamoto mbalimbali zinazotokana na utandawazi.Aidha, Shehe Kassim aliwataka Waislamu kujikita katika utamaduni wa kumsalia Mtume pale anapotajwa, kuvuta tasbikh pamoja na kufanya istifar ili kupata fadhila, huku akiwaonya baadhi ya waumini (walioibuka katika siku za hivi karibuni) wanaopinga ibada hizo.Maadhimisho ya Maulid ya Kuzaliwa Mtume Muhammad (SAW), yalifunguliwa kwa Kurani Tukufu, iliyosomwa na Ustadhi Mtumwa Juma Kombo kutoka Pwani Mchangani Mkoa wa Kaskazini Unguja. Pia yaliambatana na usomaji wa Milango sita (6) ya Barazanji, Maulid ya Homu kutoka Mtendeni mjini Unguja na usomaji wa Kaswida kutoka Madrsa mbali mbali."
9a3c2f79840227c83eb207ce1b65a9a3eadc47e6," MWAKILISHI wa kuteuliwa na Rais Said Soud amemtaka Msajili wa vyama vya siasa kukichunguza chama cha ACT-Wazalendo ambacho kinaonekana viongozi wake kwenda kinyume na masharti ya sheria ya vyama vya siasa nchini kwa kufanya shughuli zake na kuhusisha imani za kidini.Soud alisema hayo wakati akichangia bajeti ya Ofisi ya Rais, Tawala za Mikoa na Serikali za Mitaa kwa mwaka wa fedha 2019- 2020. Alisema viongozi wa chama hicho kwa nyakati tofauti wameonekana wakifanya shughuli za kisiasa kwa kuhusisha imani za dini.Soud alisema kwa mujibu wa masharti ya msajili wa vyama vya siasa ni marufuku viongozi wa vyama kufanya kazi zao za kisiasa kwa kuashiria muelekeo wa kidini. “Spika tunamuomba msajili wa vyama vya siasa nchini kukichunguza chama cha ACT-Wazalendo ambapo hivi karibuni viongozi wake walionekana wakifanya shughuli za kisiasa kwa kuingiza masuala ya imani za kidini,”alisema.Alisema sheria ya msajili imepiga marufuku vyama vya siasa na viongozi wake katika utekelezaji wa majukumu yao kuhusisha imani za dini. Soud alisema kama msajili wa vyama vya siasa atayapuuza matukio kama hayo ambayo ni hatari na yanaweza kuligawa taifa katika misingi ya imani ya dini.“Spika namuomba msajili wa vyama vya siasa ambaye majukumu yake yanafanya kazi katika Jamhuri ya Muungano kukichunguza chama hicho na matukio hayo yanayohatarisha kuligawa taifa katika misingi ya imani ya dini,”alisema. Hivi karibuni viongozi wa chama cha ACT-Wazalendo walionekana wakipandisha bendera baadhi ya maeneo ya vijijini huku wakisoma Kuran pamoja na kufanya ibada ya dhikri."
9a87006903e08e379a9496f868ce9634843bea83," LICHA ya kukubali kipigo cha kwanza kutoka kwa klabu ya Stand United, Kocha wa Yanga Mwinyi Zahera amesema hakuona maajabu yoyote kutoka kwa timu hiyo kwani walicheza mpira wa kawaida.Juzi Yanga ilikubali kipigo cha bao 1-0 kutoka kwa Stand kwenye uwanja wa Kambarage Shinyanga , ikiwa ni kipigo cha kwanza msimu huu wa Ligi Kuu Bara kwa vinara hao wa ligi hiyo. Kocha huyo alisema wapinzani walikuwa wa kawaida na hawakutengeneza nafasi nyingi kama walivyofanya wao isipokuwa ilikuwa bahati yao baada ya kufunga bao hilo katika dakika za lala salama.“Sikuona kitu cha ajabu wamefanya, hawakutengeneza nafasi ila wameshinda kwa bahati tu, sisi tumepata nafasi karibu mara tatu hatujaingiza goli,”alisema Mwinyi Zahera.Nyota na nahodha wa timu hiyo Ibrahim Ajib alisema kuna baadhi ya makosa yaliyofanyika yaliyosababisha kupoteza mchezo huo na kusisitiza kuwa kocha Zahera ameona makosa hayo na atayafanyia kazi.“Tumepoteza lakini michezo ipo mingi, tulijitahidi ila bahati haikuwa yetu, nina imani michezo ijayo tutafanya vizuri,”alisema Ajib.Pamoja na kupoteza mchezo huo, Yanga bado inaongoza ligi kwa pointi 54, ikiwa imecheza michezo 19 Azam inashika nafasi ya pili ikiwa na pointi 41 na KMC ikishika nafasi ya tatu ikiwa na pointi 34 baada ya kucheza mechi 22."
9aca589737a4007b3036ce3cff316e22c6f47842," KAMPUNI ya Bia Tanzania (TBL) imeamua kuunga mkono jitihada za Rais John Magufuli katika kuijenga Dodoma, kwa kujenga kiwanda cha bia ambacho kitakuwa kikubwa zaidi katika Afrika Mashariki na Kati.Akizungumza ofisini kwa Mkuu wa Mkoa wa Dodoma, Dk Binilith Mahenge, Mkurugenzi wa Sheria na Uhusiano wa TBL, Georgia Mutagahywa alisema kuwa kiwanda hiki kitakuwa kikubwa zaidi nchini na katika ukanda wa Afrika Mashariki na Kati.Mutagahywa alisema kitakuwa na uwezo wa kuzalisha karibu mara mbili ya kiasi cha bia kinachozalishwa sasa hivi na viwanda vyote vinne vya TBL vilivyopo katika majiji ya Dar es Salaam, Mwanza, Arusha na Mbeya.Alisema kampuni hiyo inataka kujenga kiwanda hicho katika azma ya kuunga mkono dhana ya Tanzania ya Viwanda ifikapo 2025 na jitihada za Rais Magufuli za kuhamishia serikali mkoani hapa.Naye Mkurugenzi wa Ufundi wa TBL, Waziri Jemedari alisema ujenzi wa kiwanda hicho utafanyika ndani ya miezi 18 kuanzia mwaka 2019 na kukamilika mwaka 2020 na kugharimu takribani dola za Marekani milioni 400.Alisema kutokana na uwekezaji huo, TBL wanahitaji eneo la ardhi lenye ukubwa wa ekari takribani 250 mkoani hapa ambazo licha ya kiwanda cha bia, pia katika eneo hilo watakuwa wakisindika mvinyo na pombe kali.Jemedari alisema katika kuimarisha biashara ya pombe kali, mipango ya baadaye ni kuhakikisha wanakihamisha kiwanda cha konyagi kutoka Dar es Salaam na kukijenga kipya jijini hapa. Alisema mipango ya baadaye pia ni kuhakikisha Makao Makuu ya TBL Tanzania nayo yanahamishiwa jijini hapa."
9afc1a2b4d9f515bc9c5fa39575d1cfeb5969612," MABINGWA watetezi wa Ligi Kuu soka Tanzania Bara Simba wako katika hatua za mwisho kukamilisha usajili wao huku wakipania kufanya makubwa zaidi msimu ujao.Tayari Simba imesajili nyota kadhaa wa kulipwa kutoka Brazil na baadhi ya nchi za Afrika, na sasa wako kwenye hatua za mwisho kabisa kufunga zoezi la usajili na kuangalia msimu ujao. Mpaka sasa ingizo jipya ni wabrazili Gerson Fraga, Tairone Santos da Silva na Wilker Henrique, Msudani Eldin Shiboub, Mkenya Francis Kahata na Mkongo Deo Kanda huku wazawa akiwemo Ibrahim Ajibu na Kennedy Wilson.Usajili waliofanya awamu hii wamelenga kuhakikisha sio tu wanatetea taji la ligi bali kuweka historia nyingine kwa kuchua ubingwa wa Afrika. Akizungumza na gazeti hili juzi Mratibu wa wekundu hao Abbas Suleiman alisema malengo yao ni kufika mbali zaidi ya msimu uliopita na kuweka historia mpya. “Tuliishia robo fainali sasa tunataka kuchukua ubingwa wa Afrika na hilo linawezekana na ndio maana unaona usajili mkubwa unafanyika, tunafikia lengo hilo,”alisema.Alisema wanatarajia kuanza maandalizi wiki ijayo nchini Afrika Kusini na tayari mambo yameshawekwa sawa kuhusu kambi yao. “Wiki ijayo tutakwenda Afrika Kusini kwa maandalizi, wachezaji wote wanajua ni lini wanatakiwa kufika, tunataka kujiandaa mapema kwa sababu mbele yetu kuna wiki ya Simba tutakayotumia kujipima kwa mechi ya kirafiki,”alisema.Wekundu hao wamefanya usajili wa wachezaji sita wa kimataifa kwa ajili ya kuongeza nguvu kwenye kikosi chao kinachotarajiwa kuwakilisha nchi mwakani katika michuano ya Ligi ya mabingwa Afrika sambamba na Yanga."
9b6a30faa2348dfcec47c8384447f699507e711e," Mgunduzi wa madini pekee duniani aina Tanzanite yanayopatikana Tanzania, Jumanne Ngoma amefariki leo jijini Dar es Salaam.Taarifa ambazo HabariLeo imethibitishiwa zinaeleza kuwa shujaa huyo amefariki leo Jumatano katika Hospitali ya Taifa ya Muhimbili.Marehemu Ngoma alitambuliwa rasmi na Rais John Magufuli kuwa mgunduzi wa madini hayo yanayopatikana Mererani, Simbanjiro, mkoani Manyara wakati wa uzinduzi wa ukuta unaozunguka mgodi huo.Rais Magufuli alimzawadia mgunduzi huyo kiasi cha Shilingi milioni 100 na kumtangaza kuwa mzalendo wa taifa.Mzee Jumanne aliyezaliwa mwaka 1939 wilayani Same, mkoani Kilimanjaro alionekana kudhohofika kiafya kutokana na maradhi yaliyokuwa yanamsumbua."
9b6ac379b03b908107ae8df566ba259fb4a63d07," Lengo la makusanyo ya kodi kwa mwaka wa fedha 2015/2016 ni Sh trilioni 12.3 ambapo katika kipindi cha miezi 10 kuanzia Julai, mwaka jana hadi Aprili, mwaka huu imekusanya Sh trilioni 10.92 ambayo ni asilimia 99 ya lengo la makusanyo yote.Hayo yameelezwa na Kamishna Mkuu wa Mamlaka hiyo, Alphayo Kidata wakati akizungumza na waandishi wa habari jana kuhusu mwenendo wa makusanyo ya kodi kwa mwezi Aprili, mwaka huu.Alisema bado wanaendelea na jitihada za kuhakikisha wanafikia na kuvuka lengo la makusanyo ya kodi kwa mwaka wa fedha 2015/2016 unaoisha Juni, mwaka huu.“Katika kipindi cha mwezi Aprili, tumekusanya Sh trilioni 1.035 ambayo ni sawa na asilimia 99.5 ya lengo la kukusanya Sh trilioni 1.040 katika mwezi huo wa Aprili,” alisema Kidata.Alisema hatua hiyo inatokana na wafanyabiashara na wananchi kuwa na mwamko wa kutumia mashine za kielektroniki za kodi (EFDs) na kuwadhibiti wafanyabiashara wanaokwepa kutumia mashine hizo kwa kuwakamata na kuwatoza faini."
9b7dab4354255fdfda8ce0c7e55237bb35f01b26," WAZIRI wa Ardhi, Nyumba na Maendeleo ya Makazi, William Lukuvi ametangaza kupangwa kwa maeneo yote itakapopita Reli ya Kisasa (SGR), ili shughuli zitakazofanyika katika wilaya na vijiji inakopita reli hiyo kwenda sambamba na shughuli za kiuchumi za mradi wa reli hiyo.Aidha, Lukuvi alisema wakati wa kupanga maeneo hayo, hakuna mwananchi yeyote atakayenyang’anywa eneo lake, bali maeneo hayo yatapangwa kimji na kuainishwa matumizi yake, kama vile ujenzi wa viwanda, mahoteli na maduka makubwa, hivyo kuwataka wananchiwanaotaka kufanya uendelezaji mdogo kusubiri mpango huo.Lukuvi alisema hayo jana katika vijiji vya Kwala na Soga vilivyopo Kibaha Mkoa wa Pwani, alipozungumza na wananchi wa maeneo hayo kuwaelezea mpango wa wizara yake kupanga na kupima maeneo yote inakopita SGR ili kuendana na fursa za kiuchumi za mradi wa reli hiyo.“Wilaya na vijiji vyote reli ya SGR itapita ardhi yao itapangwa na wale wananchi walio kando ya reli itakapopita wasubiri wasiwe na wasiwasi ardhi ya maeneo yao itengenezewe mpango na muongozo kuhusiana na maeneo hayo utatolewa,” alisema Lukuvi.Alisema, lengo la serikali kupanga maeneo hayo ni kutaka mpango mzima wa uendelezaji ukanda wa kiuchumi katika maeneo hayo, ufahamike kitaifa na kimataifa ili kuvutia wawekezaji, watakaotaka kuja kuwekeza na kubainisha kuwa fedha kwa ajili ya mpango huo zishatengwa.Aliwatahadharisha wananchi wa vijiji hivyo kutokubali kuanza kuuza maeneo yao, kwa kuwa baada ya kupangwa kwa maeneo hayo thamani ya ardhi itapanda na tayari baadhi ya watu wajanja kutoka nje ya vijiji, hivyo washaanza kutafuta maeneo kwa ajili ya fursa hiyo.Alisema, si vyema kila wilaya ikawa na mpango wake wa uendelezaji maeneo itakapopita reli hiyo, bali serikali inachotaka ni kuwa na mpango wa kitaifa utakaotoa mwongozo kwa wilaya zote, kusisitiza kuwa ardhi katika maeneo hayo itasimamiwa na wilaya husika.“Tukiacha maeneo ya kandokando ya reli bila kupanga na kupima kutafanyika vitu vya ajabu, reli hii ina faida kubwa, hivyo lazima kupanga maeneo inakopita ili kwenda sambamba na shughuli za kiuchumi za maeneo hayo,” alisema Lukuvi.Kwa mujibu wa Lukuvi, kuna timu imeundwa kwa ajili ya Mpango wa Uendelezaji Ukanda wa Kiuchumi katika eneo inakopita reli ya SGR na timu hiyo inashirikisha wadau kutoka sekta mbalimbali kama vile za nishati, uchukuzi, reli na mawasiliano, lengo likiwa kuwa na mpango utakaokidhi mahitaji ya uendelezaji ukanda kiuchumi katika eneo linakopita reli hiyo.Mapema akiwa katika eneo inapojengwa Bandari Kavu kijiji cha Kwala Kibaha Vijijini, Mkuu wa Wilaya ya Kibaha, Asumpter Mshana alimueleza Waziri Lukuvi kuwa wilaya yake ilipanga kuitumia fursa ya reli hiyo na Bandari Kavu katika eneo la Kwala kwa ujenzi wa hoteli, maduka makubwa (malls), nyumba za kupangisha (apartments) ili wale wote watakaoitumia bandari hiyo kutoka maeneo tofauti waweze kupata malazi.Akiwa katika Kijiji cha Soga, Lukuvi aliwaambia wananchi wa kijiji hicho kuwa, eneo lao lishapandishwa hadhi na kuwa mji, hivyo ujenzi holela hautaruhusiwa na hati miliki za ardhi zitakazotolewa eneo hilo ni miaka 99.Aliwataka wakazi wake kuitumia fursa ya reli ya SGR kujiendeleza kiuchumi. Mbunge wa Kibaha Vijijini, Hamoud Jumaa alimueleza Lukuvi kuwa kazi ya kuandaa mpango katika maeneo hayo, iende sambamba na uboreshaji miundo mbinu katika vijiji hivyo, ili kuwawezesha watu watakaoenda katika maeneo hayo, kutokumbana na changamoto kama vile barabara, maji na umeme."
9b866284715be55e9a191da635240dc1df63bd14," Ofa hii mpya ijulikanayo kama ‘Okoa Mapene’ imetajwa kwamba lengo lake ni kuinua huduma za kifedha na kuwapatia wateja njia rahisi ya kufanya miamala yao ya kila siku.Akizungumza wakati wa uzinduzi, Meneja Uhusiano wa Airtel, Jackson Mmbando alisema wameanzisha mpango huo kwa lengo la kuwawezesha wateja wa Airtel money nchi nzima kuokoa fedha kwa mtumiaji wa Airtel.Alisisitiza kuwa ofa hiyo ‘pia itamwezesha wakala kupata kamisheni zaidi kutokana na kuwa na wateja wengi watakaofanya miamala mingi kuanzia sasa. Ili kupata kutuma fedha, mteja anatakiwa kupiga *150*60# na kuunganishwa kwenye menu ya Airtel Money na kuanza kufanya miamala yake BURE.Hivi karibuni Airtel iliwazawadia wateja wake kwa kuwapatia gawio la faida watumiaji wote wa huduma ya Airtel Money."
9bf745ccb5a22910bb6557d9c5065e4f0b47380f,"['Liverpool, Manchester City na Chelsea ni miongoni mwa timu sita zinazotaka kumsaini mshambuliaji wa kimataifa wa Brazil na Paris St-Germain Neymar, 27, na mchezaji mwenzake Kylian Mbappe, 20. (Le Parisien, via Mirror)', 'Mbappe ambaye ni mshambuliaji wa Ufaransa hana mpango wa kusaini kandarasi mpya PSG mkataba wake wa sasa ukimalizika mwisho wa mwaka 2022. (Marca)', 'Carlo Ancelotti ndiye chaguo la Everton atakayemrithi Marco Silva kama mkufunzi baada ya Mtaliano huyo kufutwa kazi na Napoli usiku wa Jumanne. (Telegraph)', ""Manchester  City inamhitaji beki mpya na tayari imejiunga na foleni ya usajili wa nyota wa Ufaransa Samuel Umtiti, 26, kutoka Barcelona. (L'Equipe, via TEAMtalk)"", 'Wakimkosa  Umtiti, Manchester City itaelekea Bournemouth kumtafuta Nathan Ake, 24, lakini huenda wakakabiliwa na ushindani kutoka kwa Chelsea. (Express)', 'Beki wa England  Fikayo Tomori, 21, anakaribia kusaini mkataba mpya Chelsea. (Goal)', 'Zlatan Ibrahimovic huenda akarejea tena katika ligi ya Premia baada ya Everton kumpatia ajenti wa mchezaji huyo wa kimataifa wa Uswidi wa miaka 38-ofa ya £4m. (Express)', 'Manchester United huenda ikamkosa kiungo wa kati wa England James Maddison, 23, ambaye anakaribia kutia saini mkataba mpya ulioimarishwa Leicester City. (Mirror)', 'Roman Abramovich amepuuzilia mbali ofa kutoka kwa mmiliki wa LA Dodgers, odd Boehly kununua klabu ya Chelsea. (Telegraph)', 'Mshambuliaji wa Wolves Raul Jimenez amesema anafurahia sana kucheza katika vilabu vikubwa lakini siku zijazo angelipendelea kurejea katika ligi kuu ya Uhispania, La Liga. (Mail)', 'Mkufunzi wa Inter Antonio Conte anataka Chelsea imuachilie beki wa nyuma na kushoto Mhispania Marcos Alonso, 28, ili aungane nae Italia huku winga Pedro, 32, na mshambuliaji wa Ufaransa Olivier Giroud, 33, pia wakitarajiwa kuondoka Stamford Bridge. (Goal.com)', 'Barcelona wamesitisha mpango wa kumnunua mshambuliaji wa Inter Milan na Argentina Lautaro Martinez, 22 kutokana na bei ya 100m euro (£84.6m. (ESPN)', 'Liverpool na Manchester City  wamewasilisha ofa ya kutaka kumnunua mshambuliaji wa Inter Sebastiano Esposito,17. (FCInterNews, via Sporting Witness)', 'Marudio ya mchuano wa El Clasico kati ya Barcelona na Real Madrid huenda ukaahirishwa tena baada ya kubainika kuwa waandamanaji 18,000 wanapanga kuzua rubsha. (Mail)']"
9c16c25eb1f2acb33ab0c5ef85bc7cbf4e9200fc," Ushauri huo ilitolewa jana na Germinus Nyeho kutoka kituo cha utafiti wa kilimo Maruku wakati wa mafunzo kwa wakulima na maofisa ugani 60 kutoka Wilaya za Bukoba na Missenyi waliyoyapata juu ya uzalishaji wa mbegu bora za viazi.Nyeho alisema wananchi wa mkoa wa Kagera wamekuwa na dhana kuwa zao la ndizi ndio zao pekee linaloweza kuliwa na kuwaongezea kipato, jambo ambalo amesema ni vyema wakatambua kuwa zao hilo kwa sasa limekumbwa na ugonjwa wa unyanjano na kufanya upatikanaji wake kuwa mgumu.Aliongeza kuwa kama kituo chao cha utafiti waliamua kulichagua zao hilo na kuwashauri wananchi kulifanya zao mbadala pia lina virutubisho vingi ikiwemo kuongeza vitamin A, protini na kupunguza utapiamlo."
9c98d322f1e1c03867822cfd101c9c681ad4096b," MKUU wa Jeshi la Polis Nchini (IGP), Simon Sirro amewang’oa rasmi wakuu wa Polisi wa mikoa watatu (RPC), walioachishwa kushika nyadhifa zao na Waziri wa Mambo ya Ndani na Nchi, Kangi Lugola.Hivi karibuni Lugola alitangaza kuwa wakuu hao wa Polisi, wanatakiwa kuachia wadhifa wao kutokana na sababu tatu kuu, ambazo alisema kuwa walishindwa kutokomeza rushwa na kuwalinda wauzaji wa dawa za kulevya na biashara ya magendo. Waliotakiwa kuachia wadhifa wao ni aliyekuwa RPC wa Mkoa wa Kipolisi Ilala, Salum Hamdun, RPC wa Mkoa wa Kipolisi Temeke, Emmanuel Lakula na Mkuu wa Polisi Mkoa wa Arusha, Ramadhan Nganzi.Kwenye uamuzi wake huo wa kuwaachisha wadhifa huo, Lugola aliingia kiundani kwa kusema kuwa kati ya hao, makamanda wawili wametenguliwa kutokana na kukaidi maagizo aliyoyatoa ya kufyeka vichaka vya rushwa katika mikoa yao, huku mmoja anajihusisha na kuwalinda wauzaji wa dawa za kulevya na kusindikiza wafanyabiashara wa magendo. Agizo hilo la Lugola lilionekana kusababisha taharuki hasa ya kisheria, ambapo alikosolewa na wadau mbalimbali wa sheria kuwa hana mamlaka ya kuwatoa kwenye madaraka askari hao.Taharuki iliongezeka zaidi, baada ya askari hao kuonekana wakiendelea na majukumu yao kwa takribani wiki moja tangu waziri huyo alipotaka waachie nyadhifa zao hizo. Wakili Jebra Kambole alizungumza na gazeti hili, ambapo alibainisha kuwa Sheria ya Jeshi la Polisi Sura Namba 322 kama alivyorejewa Mwaka 2002, ndiyo inatoa mamlaka ya Waziri na Mkuu wa Jeshi la Polisi, ambapo Kifungu cha 7(1) cha sheria hiyo kinampa waziri uwezo wa kumpa IGP maelekezo na miongozo mbalimbali. Alisema Kifungu cha 7(2) Cha sheria hiyo, kinampa mamlaka IGP uwezo wa kupanga vikosi vyake na kiwemo kuwapandisha na kuwashusha vyeo.Japo sheria pia inampa uwezo waziri kutoa maelekezo kwa IGP juu ya utendaji kazi huo na kifungu hicho cha sheria kimetumia neno “May” na kwa mujibu wa Sheria ya Tafsiri Tanzania Kifungu cha 53 Sura Namba 1 ya Sheria za Tanzania Kama ilivyorejewa 2002, May lina maana sio sharti la lazima.Alisema waziri hana mamlaka ya kuwaondoa kwenye nafasi zao, bali kumpa maelekezo mwenye mamlaka afanye hivyo, ambaye ni IGP ambaye naye sio lazima atende, kama alivyoambiwa anatumia akili yake na mamlaka yake kuamua hafanyi kama kasuku. Lakini, jana IGP Sirro aliamua kuwango’a rasmi RPC hao wote watatu na kusema kuwa kwa sasa wamerejeshwa makao makuu ya Polisi, kupisha uchunguzi dhidi yao. Uamuzi huo wa IGP Sirro, umemaliza taharuki hiyo, kwa kuwa kwa sasa wanakuwa nje ya wadhifa wao, kama alivyoagiza Waziri Lugola."
9c9b00876222cd20f4ff9ae894ead1fa36526960,".BIdadi ya watu waliofariki dunia kutokana na mafuriko yaliyokuwa yakiambatana na maporomoko ya udongo nchini Brazil imefikia 52.Serikali ya nchi hiyo imetangaza hali ya tahadhari katika maeneo kadhaa nchini humo kutokana na mafuriko hayo, huku watu wengine zaidi ya 40,000 wakilazimika kuyahama makazi yao kwa usalama baada ya nyumba zao kuharibiwa na mafuriko.Serikali imesema maporomoko ya udongo yamekuwa ni hatari kubwa kwa watu wanaokaa chini ya milima, kwani mara kadhaa matope yamekuwa yakifunika makazi yao.Watabiri wa hali ya hewa wanasema nchi hiyo ya Amerika Kusini itarajie mvua zaidi katika kipindi cha saa 24 zijapo."
9cc0096196b2d9c6174e4e4ab12b6c05c519efc8," MABINGWA wa michuano ya vijana wenye umri chini ya miaka 20 ya Kombe la Uhai, Simba ilitinga nusu fainali baada ya kuifunga Tanzania Prisons ya Mbeya kwa mikwaju 5-4 katika mchezo uliofanyika kwenye Uwanja wa Chuo Kikuu cha Dodoma jana.Timu hizo zilifikia hatua ya kupigiana penalti tano tano na baadae kuongezewa moja moja baada ya kumaliza dakika 90 zikiwa suluhu na Simba walifanikiwa kufunga penalti tano na kukosa moja wakati Prisons ilifunga nne na kukosa moja ya nyongeza.Wafungaji wa Simba ni Abdallah Rashid, Yahaya Mbegu, Rashid Juma na Edward Jalala na Isack Kuwayawaya huku Modestus Patiyange akikosa wakati wafungaji wa Prisons ni Ramadhani Ibata, Thobias Luena, Joseph Mbwabwi na Edward Jalala.Katika robo fainali nyingine, Stand iliifunga Ndanda 1-0, bao lililofungwa John Rwitiko katika dakika ya 75. Nusu fainali zinafanyika Jumanne kwa Azam FC kuanza na Stand United huku Simba ikicheza na Mtibwa kwenye uwanja huo huo."
9cc09294223581af49a0ef72482f6a4be9469b89," SERIKALI imedhamiria kukamilisha utathimini na utwaaji wa maeneo ya kipaumbele 13 katika maeneo yatakayojengwa kambi kwenye mradi wa bomba la mafuta ghafi kutoka Hoima, Uganda hadi Tanga, Tanzania mwezi ujao.Hatua hiyo itasaidia hadi kufikia mwezi Septemba mwaka huu, timu ya ujenzi kuanza kazi huku mikataba na taratibu nyingine zikiendelea.Mratibu wa mradi huo kitaifa kutoka Wizara ya Nishati, Salum Mnuna aliliambia gazeti hili kuwa kazi za ujenzi wa bomba hilo kwa Tanzania zinaendelea kama ilivyopangwa katika maeneo ya tathmini, utafiti na mengineyo.Alisema katika maeneo 13 wanatarajia kulipa fidia watu zaidi ya 360 huku katika eneo lote la Mkuza kuna zaidi ya walipwa fidia 9,000.Mnuna alisema katika mwezi Juni mpaka Julai wamepanga kuhakikisha maeneo hayo 13 ya kipaumbele kwa ajili ya kujenga kambi yanamalizwa kulipa fidia na kutwaa maeneo ili kuanza ujenzi kisha itafuata taratibu za kuwalipa wengine kwa awamu.Mnuna akizungumzia maendeleo ya ujenzi huo alisema katika utekelezaji wa mradi kuna awamu mbalimbali ikiwemo utafiti na katika utafiti wa udongo, miamba na maji unakamilika leo Mei 14.Alisema pia majadiliano ya mkataba wa kibiashara na kisheria yako katika hatua mbalimbali huku mkataba wa ubia nao pia majadiliano yanaendelea baada ya Uganda kusitisha kwa muda, lakini baadaye yanaendelea.Mnuna alisema utafiti wa kutumia reli wakati wa ujenzi nao unaendelea kwa Shirika la Reli (TRC) wakiwa mkoani Tabora pamoja na matumizi ya maji katika ujenzi ukiwa katika hatua za awali na zinaendelea kama ilivyopangwa.“Katika utumiaji wa ardhi, maeneo ya kipaumbele tunatarajia kutwaa ardhi kwa kulipa fidia ifikapo Juni hadi Julai mwaka huu, kuwezesha timu za ujenzi kuanza ifikapo Septemba,” alisema.Alieleza kuwa kampuni nyingi ya wazawa zimejitokeza katika ujenzi wa miundombinu mbalimbali kwani wamekubaliana baadhi ya kazi zifanywe na kampuni za ndani na nyingine kushirikiana na wageni."
9cd84cd14eb9cdf596d00a96d0fcf35c891b0419," MSANII wa Hip Hop, Kherry Sameer ‘Mr Blue’ amesema yeye ni miongoni mwa wasanii ambao hawawezi kutumia walinzi binafsi ‘mabaunsa’, kwa ajili ya kumlinda kwenye maonesho wanayofanya.Akizungumza jana Mr Blue amesema mashabiki zake ndiyo wanaomlinda hivyo hana sababu ya kutembea na mabaunsa.“Sihitaji baunsa kwa sababu mashabiki mtaani wananilinda na sioni sababu ya mimi kulindwa, kwanza sina chuki na mtu, washikaji wengi wananipenda ila sisemi vibaya kwa wasanii wanaolindwa ili wawe salama, labda inawapa biashara kwenye maisha yao,” amesema Mr Blue.“Pia kuwa au kutokuwa na ulinzi sio hoja ya msingi ila unangalia unawatumiaje hao walinzi kama kuwadhalilisha au kwa ajili ya kukulinda,” aliongeza Mr Blue.Pia alisema kama wasanii wana ulinzi ikumbukwe hata wanasiasa pia nao ni watu ambao wana akili timamu na wamesoma, ila anashangaa hata dada wa uchochoroni, wauza vitumbua na magazeti nao wana ulinzi."
9d13cf231ebaa17077222150aa737ebedc8c50f7," MUDA wowote kuanzia sasa, Hospitali ya Benjamin Mkapa ya jijini hapa, itaanza kutoa huduma ya dharura kwa majeruhi. Mkurugenzi Mtendaji wa Hospitali hiyo, Dk Alphone Chandika alisema hayo alipozungumza na HabariLeo.Alisema hatua hiyo inatokana na makubaliano kati ya Serikali ya Tanzania na Serikali ya Israel kwa ajili ya kuanzisha kitengo cha kuhudumia majeruhi. “ Hospitali ya Benjamin Mkapa iko jirani na barabara kuu inayoelekea Dar es Salaam na matukio mbalimbali ya ajali yamekuwa yakitokea, lakini hospitali haikuwa na kitengo cha kuhudumia majeruhi,” alisema.Alisema makubaliano yaliyofikiwa kwa serikali hizi mbili ni uanzishwaji wa kitengo cha majeruhi, ambapo Israel italeta vifaa na kuvifunga na kutoa utaalamu. “Walikubaliana Israel ituletee vifaa vya kisasa kwa ajili ya kuhudumia majeruhi, wavifunge na wafundishwe wataalamu wetu kwa ajili ya kutoa huduma. Muda huu ninavyozungumza tayari Waisraeli wameshavileta na kukamilisha kufunga tangu Desemba mwaka jana viko safi na tayari kwa ajili ya kuanza kutumika,” alisema. Dk Chandika alisema kinachosubiriwa kuanza kutolewa kwa huduma hiyo, ni kwa Waisraeli kufika nchini kutoa mafunzo kwa wataalamu na kisha wakabidhi kitengo hicho tayari kwa kuanza kufanya kazi.“Tumewasiliana nao, muda wowote kuanzia sasa watakajua kwa ajili ya kufundisha wataalamu wetu ili huduma zianze kutolewa,” alieleza. Akizungumzia faida ya kuwa na kitengo cha majeruhi katika hospitali hiyo, Dk Chandika alisema kitasaidia kuokoa maisha ya wananchi waliopata majeruhi kwa ajali au njia yoyote ile. “Tumejipanga kuwa majeruhi watapata matibabu hapa na ni vifaa vya kisasa, ambavyo vitasaidia kuokoa maisha ya wananchi wetu, ambao watapata bahati mbaya ya kupata majeraha iwe kwa ajali au kwa njia nyingine yoyote ile, watakapofika hapa watapata huduma hiyo, na mwisho wa siku wengi watapona,” alisema.Dk Chandika alisema kutolewa kwa huduma hiyo, pia kutasaidia kupunguza na kuondoa uwezekano wa wananchi waliopata majeraha kupata ulemavu wa kudumu kwa kushindwa kupata huduma kwa wakati na kwa utaalamu unaotakiwa.“Pia tutapunguza hata wale ambao wangeweza kuishia kuwa walemavu wa kuadumu, kwa vifaa tulivyonavyo basi hata ambaye angeweza kuishia kwenye ulemavu wa kudumu kwa vifaa hivi vilivyofungwa anaweza kupona na kurejea kuwa mwenye afya na kuendelea kufanya shghuli zake za kuzalisha mali. Aliongeza: “Jambo jema ni kuwa makubaliano waliyofikia na ni kuwa Waisraeli wataendelea kusaidia kwa muda mpaka wataalamu wetu waive na anaendelea kuwafundisha wataalamu kwa sisi kwenda Israel au wao kuja hapa”."
9d7bf1ec92ccf34b91c01093b93b09cfaed588c4," MABINGWA watetezi wa Ligi Kuu soka Tanzania Bara, Simba wamesema ni lazima waheshimu matokeo waliyopata dhidi ya Mwadui na kuangalia mbele mchezo ujao dhidi ya Mbeya City utakaochezwa Jumapili.Wekundu hao walipoteza mbele ya Mwadui kwa bao 1-0, mchezo uliochezwa juzi kwenye Uwanja wa Kambarage Shinyanga na kuharibu rekodi yao ya kutopoteza mchezo wowote. Akizungumza baada ya mchezo huo, nahodha wa kikosi hicho Erasto Nyoni alisema kilichowapata hawana budi kukisahau na kujipanga kwa ajili ya mchezo huo ujao.“Mpira ndivyo ulivyo unaweza kutengeneza nafasi ukashindwa kuzitumia na wenzako wakatengeneza na kutumia, tumeshapoteza mchezo huo kocha ataangalia mapungufu yetu na kuyarekebisha kwa ajili ya mchezo ujao,”alisema.Licha ya kupoteza mchezo huo bado wanaongoza ligi kwa pointi zao 18 baada ya kucheza michezo saba, kushinda sita na kupoteza mmoja. Tayari wekundu hao wamesharejea jijini Dar es Salaam wakitokea Shinyanga kwa maandalizi ya mchezo huo wa Jumapili.Meneja wa kikosi hicho, Patrick Rweyemamu (pichani) alisema kwa kuwa wamewakosea mashabiki wao kwa kupoteza mchezo uliopita hawana budi kujipanga kwa mchezo dhidi ya Mbeya City ili kupata matokeo mazuri.Mchezo huo ujao huenda ukawa mgumu kwa timu zote Simba ikitaka kujisafisha baada ya kutoka kupoteza mchezo uliopita, Mbeya City ikihangaika kutafuta matokeo mazuri baada ya kucheza michezo saba, kushinda mmoja, kupata sare nne na kupoteza miwili ikishika nafasi ya 17 kwa pointi saba. Lakini kwenye uwanja wa nyumbani Simba haijapoteza mchezo wowote msimu huu."
9d8f90ae8b33243294ce2c742fa466ed65c8cf3e," Pongezi hizo zilitolewa na Waziri wa Fedha, Saada Salum Mkuya, alipofanya ziara ya kikazi katika manispaa za Mkoa wa Dar es Salaam ili kupata taarifa za makusanyo ya kodi za majengo ikiwa ni eneo moja kati ya maeneo sita ambayo yamepewa kipaumbele katika suala la ukusanyaji wa kodi.Mkuya aliipongeza Manispaa ya Kinondoni kwa kutumia mfumo wa kielektroniki kupitia huduma ya Max-Malipo kwenye ukusanyaji wa kodi mbalimbali na kutoa mwito kwa majiji, manispaa na halmashauri nyingine nchini kuanza kutumia mfumo huo."
9def047c04147ddcac5d32b2b9638aacb09162c3," UJENZI wa Hospitali ya Wilaya ya Bahi na vituo vya afya vinne vinavyoendelea kujengwa wilayani humo, vitakuwa mtaji mkubwa kwa CCM katika Uchaguzi wa Serikali za Mitaa utakaofanyika mwishoni mwa mwaka huu na Uchaguzi Mkuu mwakani.Kauli hiyo ilitolewa mwishoni mwa wiki na Mwenyekiti wa Umoja wa Vijana wa Chama Cha Mapinduzi (UV-CCM), wilayani Bahi, Hassan Kadoke alipozungumza na waandishi wa habari.“Tuseme nini tena ujenzi wa Hospitali ya Wilaya unaendelea ujenzi wa vituo vya afya vinne unaendelea, huu ni mtaji mkubwa kwetu wakati tukielekea katika Uchaguzi wa Serikali za Mitaa na Uchaguzi Mkuu, tuna imani CCM itashinda kwa kishindo,” alisema.Kadoke alisisitiza kuwa UVCCM na CCM kwa ujumla, imejipanga katika Uchaguzi Mkuu wa mwaka 2020 ili kumpa kura zote za heshima Rais John Magufuli kutokana na kazi iliyotukuka anayoifanya kwa Watanzania wote bila kujali itikadi za kichama.Pia alisema ni vyema chama kikatoa fursa kwa vijana kuwania nafasi mbalimbali za uongozi kama njia ya kumuenzi Rais Magufuli ambaye ameamua kuwaamini katika nafasi mbalimbali za uongozi serikalini.Kadoke alisema wao kama vijana kwa sasa wanatembea kifua mbele kutokana na kazi kubwa inayofanywa na Rais Magufuli pamoja na wasaidizi wake, Makamu wa Rais, Samia Suluhu Hassan, Waziri Mkuu, Kassim Majaliwa na baraza zima la mawaziri.Alisema viongozi hao wamekuwa wakijenga heshima kwa nchi na chama kwa kuhakikisha wanasimamia falsafa na misingi ya CCM kwa kuimarisha mshikamano kwa Watanzania.Aliyekuwa mgombea Ubunge kwa tiketi ya Chama cha Demokrasia na Maendeleo (Chadema) mwaka 2015, Mathias Lyamunda ambaye kwa sasa amejiunga na CCM alisema amerudi CCM kwa mapenzi yake kwa Rais Magufuli kutokana na kazi nzuri anazofanya katika kuinua maisha ya Watanzania.Aidha, Lyamunda aliwataka vijana kuchangamkia fursa kwa kugombea nafasi mbalimbali katika uchaguzi wa Serikali za Mitaa utakaofanyika mwishoni mwa mwak"
9e8250f92f72775c8e508808f215cec4ac703f72," CHUO cha Kimataifa cha Sayansi ya Tiba na Teknlojia (IMTU), kimezalisha madaktari 1,478 na watumishi 2,279 wa sekta ya afya tangu kianzishwe miaka 21 iliyopita, ambao wanafanya kazi hiyo maeneo mbalimbali nchini na wengine nje ya nchi.Hayo yalisemwa na Katibu Mkuu Kiongozi mstaafu, Marten Lumbanga, wakati wa mahafali ya 11 ya chuo hicho jijini Dar es Salaam, kwa wahitimu wa shahada ya udaktari na stashahada ya uuguzi. Lumbanga ambaye ni Mjumbe wa Bodi ya chuo hicho, alisema ni habari njema kusikia kuwa zaidi ya nusu ya waganga wakuu wa wilaya (DMO) katika maeneo mbalimbali nchini walihitimu IMTU.“Hii ni habari njema inayotutia moyo hasa kwenu nyinyi wahitimu kwasababu naamini mtu kupewa nafasi ya DMO lazima aonyeshe uwezo mkubwa wa kitaaluma uwajibikaji uhusiano mzuri baina yake na watumishi walio chini yake, wagonjwa na jamii kwa jumla,” alisema Lumbanga. Kuhusu tishio la Tume ya Vyuo Vikuu (TCU) kufuta usajili wa chuo hicho, Lumbanga alisema IMTU siku zote imekuwa ikishirikiana na TCU kuhakikisha ubora wa elimu wanayotoa.“Tumepokea kwa mshtuko taarifa za kwamba mnakusudia kutufutia usajili wakati chuo kinaendelea kuboresha miundombinu, walimu na kumbukumbu zinaonesha kuwa miaka miwili tu iliyopita baada ya TCU kuona jitihada zinazofanywa kuboresha miundombinu ilituruhusu tusajili wanafunzi kwa wingi."
9efa7906b28c4f1278f7b2b0736917a6efdcdfbe," MAKAMU wa Rais, Samia Suluhu Hassan, amewataka watu wenye ualbino kuzingatia matumizi sahihi ya vifaa wanavyopatiwa kwa ajili ya kukabiliana na changamoto ya saratani ya ngozi.Alisema hayo kupitia hotuba yake iliyosomwa na Mkuu wa Mkoa wa Morogoro , Dk Kebwe Stephen Kebwe kwenye kilele cha maadhimisho ya siku ya kimataifa ya kuongeza uelewa wa ualbino iliyofanyika juzi kitaifa mkoani Morogoro. Maadhimisho hayo yalihudhuriwa na viongozi mbalimbali akiwemo Naibu Waziri, Ofisi ya Waziri Mkuu, anayeshughulikia watu wenye ulemavu, Stella Ikupa.Kauli mbiu ya mwaka huu ni “ afya bora – ustwai kwa wote : Tanzania bila saratani kwa wenye Ualbino inawezekana.” Makamu wa Rais alisema baadhi yao wamejenga tabia ya mazoea ya kuiga mambo ambayo yanachangia kwa kiwango kikubwa cha upatikanaji wa saratani ya ngozi. “Mathalani kundi la vijana wamekua na tabia ya kuvaa nguo fupi na zenye kuonesha sehemu kubwa ya mwili wao jambo hili linahatarisha kupata saratani ya ngozi… kupitia hadhara hii kila mmoja wetu awe balozi na aendelee kutoa elimu hii katika jamii,” alisema Makamu wa Rais.Alisema serikali ya awamu ya tano chini ya Rais John Magufuli imekuwa mstari wa mbele kuhakikisha upatikanaji wa vifaa kwa watu wenye ualbino na kuwa katika kukabiliana na changamoto zinazoendelea kwa kundi hilo , tayari serikali kwa kushirikiana na wadau imeanza kutoa muongozo wa utoaji wa huduma za elimu kwa wanafunzi wenye ualbino unaoelekeza namna bora ya kuwahudumia.Makamu wa Rais pia alisema kuwa licha ya suala la takwimu za watu wenye ualbino limekuwa bado ni changamoto hapa nchini, ila rejista imeshaanza kuandaliwa ili kuhakikisha uwepo wa takwimu za watu wenye ulemavu ikiwepo kundi hilo.Alisema hatua hiyo ni kama ilivyo kwa mujibu wa matakwa ya sheria ya watu wenye ulemavu namba 9 ya mwaka 2019 sehemu ya 6 kifungu cha 23(1-3). Naibu Waziri alitoa wito kwa wazazi wote wenye watoto wenye ualbino na kulelewa katika vituo mbalimbali kwa kuhofia usalama, kwenda kuwachukua kwa vile kwa sasa hali ni shwari.Mwenyekiti wa Chama cha Watu wenye ualbino Tanzania ( TAS), Names Temba akisoma risala ya maadhimisho hayo alibainisha changamoto mbalimbali wanazokabiliana nazo ikiwemo kwa wanafunzi wenye ualibino na uoni hafifu. Temba alisema kuwa, licha ya changamoto kadhaa zinazowakabili wanafunzi hao wanahitaji kuwa na vitabu maalumu vya maandishi yaliyokuzwa kwa ajili yao"
9f165429099303d27923c2de8bb5e2efa92f0845," Wakizungumza kwa nyakati tofauti na mwandishi wa habari hizi, wakulima hao wamedai gunia la mahindi lenye uzito wa kilo 100 kwa sasa linauzwa kati ya Sh 18,000 na Sh 20,000 tofauti na bei ya msimu uliopita ya Sh 45,000.Imeelezwa kuwa wakulima walikuwa wakitegemea kuuza kwa wingi mahindi yao kwa Wakala wa Taifa wa Chakula (NFRA), Kanda ya Sumbawanga mkoani Rukwa lakini amepangiwa kununua tani 35,000 za mahindi katika msimu huu wa uuzaji wa mahindi ambao umeanza.Mmoja wa wakulima maarufu wa zao hilo wilayani Mpanda, William Mbogo alisema msimu huu wa kilimo amevuna zaidi ya gunia 200 za mahindi lakini yamekosa soko.“Sisi wakulima katika mikoa hii ya Rukwa na Katavi tumehamasika na kulima mahindi kwa wingi kwa kufuata kanuni bora za kilimo hivyo kuvuna ziada kubwa ya zao hili lakini cha kusikitisha yametudodea hatuna soko la uhakika,” alisema.Wengi wa wakulima wa mikoa hiyo wanalilia soko la uhakika la mahindi wakisema yanawadodea kutokana na nchi jirani, Zambia, pia kuvuna ziada kubwa ya mahindi.Mkulima mwingine wa wilayani Nkasi, Credo Nkanga alisema wamekata tamaa kulima mahindi kutokana na kukosa soko la uhakika.“Sasa hivi ukitoka na kutaka kununua mahindi wakulima watakuchangamkia kwa kukuuzia kwa Sh 18,000 kwa gunia la ujazo wa kilo 100 kwa kukosa soko la uhakika hakika kwetu sisi wakulima wadogo ni majanga,” alisema Nkanga.Mwenyekiti wa Matai Agriculture and Marketing Cooperative Society Ltd (MAMCOS), Kaprikoni Kayumbi anapendekeza bei ya ununuzi kwa msimu ujao wa mahindi iwe kati wa Sh 750 na 800 kwa kilo kupitia NFRA kutokana na kuongezeka kwa gharama za uzalishaji.“Soko tunalolitegemea kwa sasa ni NFRA lakini bei yake bado haikidhi hivyo tunaiomba Serikali kupitia wakala wake huyu tumuuzie mahindi kwa bei ya ushindani,” alisema.Kwa mujibu wa Meneja wa NFRA, Kanda ya Sumbawanga, Amos Mtafya katika msimu huu wa ununuzi wa mahindi mikoa ya Rukwa na Katavi imepangiwa kununua tani 40,000 pekee za mahindi ambazo ni sawa na asilimia 10 ya ziada ya tani 359,785 zilizovunwa msimu huu wa kilimo mkoani Rukwa pekee."
9f1702b44113e407f4be693ed91b39c61b7a90a6," NAIBU Waziri wa Elimu, Sayansi na Teknolojia, William ole Nasha ametaka uongozi wa Mkoa wa Morogoro kuchukua hatua madhubuti kwa kushirikiana na wadau wengine ili kudhibiti mimba za wanafunzi.Waziri huyo ametoa kauli hiyo baada ya kupatiwa taarifa kuwa katika mkoa huo wanafunzi wa shule za msingi na sekondari wapatao 567 wamepata mimba katika mwaka 2017/2018. Naibu Waziri alisema hayo juzi wakati akizungumza na watendaji wa mkoa wa Morogoro mara baada ya kupokea taarifa ya maendeleo ya elimu iliyosomwa na Ofisa elimu mkoa Joyce Baravuga .Licha ya kuchukua hatua hizo, pia ameutaka mkoa huo uhakikishe wanafunzi wote waliofaulu mtihani wa darasa la saba wanapata fursa kujiunga kidato cha kwanza ili wanufaike na mpango wa serikali wa elimu bure . Akizungumzia zaidi suala la mimba kwa wanafunzi aliutaka uongozi huo kuendelea kuweka mkazo zaidi katika kuzuia kwa kuanzisha masuala ya kutolewa ushauri nasaha kwa wanafunzi wa shule za msingi na sekondari.“Suala hili la mimba kwa wanafunzi endeleni kuweka mkazo zaidi katika kuzuia kwa kuanzisha masuala ya ushauri nasaha ambapo nchi nyingi zinafanya jambo hili na limeleta mafanikio,” alisema. Kwa upande wake, Ofisa elimu mkoa Baravuga katika taarifa yake alisema mimba za utotoni mwaka 2017/2018 kati ya wanafunzi 567 waliopata ujauzito,111 ni wa shule za msingi na 456 ni wa shule za sekondari .Alisema mimba kwa wanafunzi zinachangiwa na sababu mbalimbali zikiwemo kucheza ngoma za “ Kigodoro” , kukosekana kwa hosteli shuleni na hivyo watoto wa kike kupata vishawishi kutoka kwa waendesha bodaboda kwa kuwahadaa. Hata hivyo alisema hatua mbalimbali zinachukuliwa ikiwa ni pamoja na kutoa ushauri nasaha kwa wanafunzi wa kike na wa kiume wa shule za msingi na sekondari kuhusiana na madhara ya mimba za utotoni na kwa wanafunzi.Baravuga pia alitaja hatua nyingine ni kuwapima ujauzito wanafunzi wenye umri mkubwa pamoja na kuchukua hatua za kisheria kwa wale wote wanaowapa ujauzito wanafunzi wa shule za msingi na sekondari. Katika hatua nyingine alisema wanafunzi waliofaulu kujiunga na kidato cha kwanza mwakani wasichana ni 19,355 na wavulana 17,756 sawa na asilimia 77.38 ya watahiniwa 48,351 waliofanya mtihani. Alieleza kuwa ufaulu huo ni wa kuridhishwa kwa kupanda kwa asilimia 6.6 ikilinganishwa na matokeo ya mwaka 2017 ambayo ufaulu wake ulikuwa asilimia 70. 78."
9f52d77cdae11505ddf4776ae95ac9c0437dd3ac," MIKOA 11 inatarajiwa kushiriki michuano ya vishale ya klabu bingwa Taifa inayotarajiwa kuanza Julai 26 hadi 28 wilayani Biharamulo, Kagera. Michuano hiyo itatanguliwa na mkutano mkuu utakaofanyika Julai 25 ambapo wajumbe wote watashiriki.Mikoa inayotarajiwa kushiriki katika mashindano hayo yaliyoandaliwa na Chama cha vishale Tanzania (TADA) kwa kushirikiana na chama cha vishale mkoa Kagera (KRDA) ni Arusha, Mwanza, Tanga, Dar es Salaam, Mara, Tabora, Dodoma, Morogoro, Mbeya na mwenyeji Kagera.Akizungumza jijini hapa jana, Katibu mkuu TADA, Victor Kimambo alisema, michuano hiyo itashirikisha mikoa 11 ambayo ni wanachama wao na kwamba michezo hiyo imegawanyika katika sehemu tatu timu za mikoa, washindi kila mkoa na pia michezo ya mtu mmoja mmoja na kikundi.“Tunategemea ushiriki utakuwa mkubwa licha ya changamoto ya hali ya uchumi, kwani bado chama cha taifa hakijajiweza ingawa wenyeji walioandaa kupata udhamini na shindano limedhaminiwa kwa Sh milioni mbili ambazo pia zitatumika katika zawadi na katika kuongeza hamasa TADA imeweka kiingilio kidogo ili kuboresha shindano na kuimaraisha mfuko wa chama,” alisema Kimambo.Alisema kiingilio kwa wanawake na wanaume itakuwa Sh 10,000 (timu), Sh 6,000 (wachezaji wawili wawili) na Sh 3,000 kwa mchezaji mmoja. Alisema maandalizi mpaka sasa yanaenda vyema kwani mwamko ni mkubwa na kila mkoa utawakilishwa na wachezaji sita hadi 10 na idadi inaweza kuongezeka.“Lengo kuu ni kuandaa timu kwa ajili ya michezo itakayofanyika Uganda mwezi wa tisa mwaka huu hii itasaidia kujiweka sawa kwenda kuongeza ushindani na kutetea ushindi tuliopata katika michuano ya Afrika mashariki iliyofanyika mwezi wa nne,” alisema Kimambo."
9f67c236515506f0e2a80cb122e08a3f2bbac8c9," MAKAMU wa Rais, Samia Suluhu Hassan amesema bado kuna takwimu zisizo za kuridhisha za kiwango cha wananchi wasiotumia huduma za fedha za kibenki na jambo hilo linatokana na watoa huduma za fedha kutoa huduma zisizoendana na mahitaji halisi ya watumiaji wa huduma hizo.Alisema hayo jana mjini hapa wakati wa uzinduzi wa tawi la Benki ya Biashara Mkombozi na kuongeza kuwa Tanzania imepiga hatua katika upatikanaji wa huduma jumuishi za kifedha, kiwango cha utumiaji wa huduma rasmi za kifedha ulifikia asilimia 65 wakati kiwango cha utumiaji wa huduma zisizo rasmi za kifedha ulipungua kutoka asilimia 29 hadi asilimia saba mwaka 2017.“Pamoja na mafanikio haya, bado takwimu si za kuridhisha kwani kiwango cha wananchi wasiotumia huduma za fedha bado ni kikubwa, kwa mujibu wa utafiti wa Finscope wa mwaka 2017, asilimia 28 ya Watanzania hawatumii huduma za fedha, sehemu kubwa ya hao ni wananchi wanaoishi maeneo ya vijijini, wakulima wadogo, vijana na wanawake,” alisema.Samia alisema utafiti huo ulibainisha changamoto kubwa ni ya watoa huduma za fedha kutoa huduma zisizoendana na mahitaji halisi ya watumiaji. “Watoa huduma za fedha kwenye mabenki wanatoa huduma zisizoendana na mazingira halisi, jitihada za mabenki kwenda kushawishi watu wajue watu wana changamoto ya kuelewa lugha ikiwezekana mtumie hata lugha zao za asili ili kukuza uelewa wao, mnawashawishi watu wanapokuja kufungua akaunti wanakutana na fomu yenye lugha ya kiingereza, kuna haja ya kuzingatia lugha mnapokwenda kushawishi watu,” alisema.Makamu wa Rais alisema pia bado kuna changamoto kubwa ya kuwafikia na kuwashawishi Watanzania hususan walio maeneo ya pembezoni mwa miji na vijiji kutumia huduma za fedha za kibenki.Aliwataka kuendelea kutumia tafiti mbalimbali kubuni huduma ili ziendane na mahitaji halisi ya wananchi walio wengi. Alisema benki hiyo ilianza kufungua tawi la kwanza jijini Dar es Salaam ikiwa ni miaka 10 sasa na imeendelea kupanua wigo na shughuli zake kutokana na kuendelea kukua na mtaji wake kutoka ule wa Sh bilioni sita mwaka 2009 hadi kufikia Sh bilioni 20 mwaka 2019 na kuiwezesha benki kufungua matawi mbalmbali nchini.Naibu Waziri wa Fedha, Ashatu Kijaji alisema serikali inasimamia sekta ya fedha ili kuchochea uwekezaji na kuhakikisha benki za biashara zinakuwa na ukwasi wa kutosha ili kuwafikia wananchi wengi zaidi.Kaimu Mkurugenzi Mtendaji wa benki hiyo, Thomas Enock alisema benki hiyo imebeba dira ya benki itatoa huduma za kibenki zenye suluhisho sahihi kiuchumi kwa jamii pana hapa nchini.“Leo benki inafungua tawi hili likiwa ni tawi la 10, benki imepata mafanikio ya kuridhisha katika kipindi kifupi ambapo imepokelewa vyema na wananchi wa kada zote, wameendelea kujipatia huduma za kibenki kutoka viunga vyote vya Jiji la Dodoma,” alisema. Mwenyekiti wa Bodi ya Benki hiyo, Profesa Marcelina Chijoriga alisema tangu kufunguliwa kwake benki hiyo imetoa fursa mbalimbali kwa jamii na taifa kwa ujumla."
9fff4a006d27b240f15195970433028b7c317d99," MKUU wa Wilaya ya Morogoro, Regina Chonjo amelishauri Baraza la Madiwani la Manispaa ya Morogoro kutenga fedha za ujenzi wa shule mpya za sekondari.Pia, amelitaka kuhakikisha wanafunzi wote waliochaguliwa kidato cha kwanza, wanakuwa madarasani kuanzia leo.Chonjo alisema hayo kwenye Kikao cha Dharura cha Baraza la Madiwani la halmashauri hiyo, kilichokutana juzi na kufikia maazimio ya kukutana na wadau wa maendeleo ili kuwashirikisha katika kuchangia ujenzi wa vyumba vya madarasa.Lengo ni kwa ajili ya kukabiliana na wimbi kubwa la wanafunzi, waliochaguliwa kujiunga kidato cha kwanza mwaka huu.“Pamoja na mipango yetu ya muda mfupi ya sasa ya kukabili changamoto hii, pia ni baraza hili sasa lipange mkakati wa kuwa na bajeti ya kujenga shule mpya za sekondari ili tuondokane na na changamoto za kila mwaka la upungufu wa vyumba vya madarasa,” alisema Chonjo.Ofisa Elimu Sekondari Manispaa ya Morogoro, George Obutu akitoa taarifa yake kwenye kikao hicho, alisema madarasa yaliyopo ni 65 na upungufu ni madarasa 60. Obutu alisema licha ya ongezeko la wanafunzi, bado kuna umuhimu wa wazazi na wadau wengine wa maendeleo ya sekta ya elimu kuchangia ujenzi wa vyumba vya madarasa na umaliziaji wa maboma yaliyotelekezwa kwa muda mrefu.Hata hivyo, alisema fedha za kumalizia vyumba vya madarasa katika shukle saba za sekondari, tayari zimepelekwa na ujenzi huo unaendelea kwa lengo la kuwawezesha wanafunzi waliochaguliwa wote kuwa madarasani.Alitaja hatua za awali zilizochukuliwa ni kuanzisha wanafunzi kusoma kwa awamu mbili kwa siku, asubuhi na mchana, ili kuwezesha wanafunzi wote waliochaguliwa kidato cha kwanza wanakuwa darasani kuanzia leo. Baadhi ya madiwani walichangia katika kikao hicho, waliafikiana na maazimio hayo na kutaka kila mwaka kata zipatiwe fedha za kuendeleza majengo ya shule za sekondari na ya shule za msingi, kwa kuwa kila mwaka kuna ongezeko kubwa la wanafunzi."
a0285ee2657b30b0646d27a10adc4df925397cce," KUELEKEA mchezo wa Ligi Kuu Tanzania Bara kati ya wenyeji Mbao FC na Yanga, makocha wa timu hizo wametambiania, kila mmoja akidai kuibuka na ushindi.Mchezo huo utachezwa leo katika Uwanja wa CCM Kirumba jijini hapa, ambapo mara ya mwisho timu hizo zilipokutana, Yanga ilifanikiwa kuibuka na ushindi wa mabao 2-1, ikiwa ni mara ya kwanza timu hiyo kupata ushindi dhidi ya Mbao FC. Akizungumza na gazeti hili wakati wa mazoezi yao jana kwenye Uwanja wa Nyamagana, Kocha Mkuu wa Yanga, Mwinyi Zahera alisema timu yake ipo vizuri na aliahidi kupambana ili kupata matokeo katika mchezo huo.‘’Timu yetu imekuwa ikibadilika tangu mchezo wa kwanza dhidi ya Ruvu Shooting na tulicheza vyema dhidi ya Coastal Union,” alisema Zahera.Alisema kwa sasa atakuwa anahakikisha kadiri wanavyocheza michezo yao wanapambana kuhakikisha timu yake inaongezeka kiwango cha uchezaji wao. Aliahidi kutofuata namna wapinzani wao Mbao FC wataka- vyocheza katika mchezo wao wa leo, lakini aliahidi watacheza vyema na kuhakikisha wanaibuka na ushindi katika mchezo huo. Kwa upande wake, kocha msaidizi wa timu ya Mbao FC, Abdulmutik Haji alisema timu yake imejipanga vyema kuhakikisha inapambana mpaka dakika ya mwisho ili kupata ushindi.Alisema hakuna majeruhi kuelekea mchezo huo na wachezaji wake wapo katika hali nzuri. Alisema anawaomba wadau na wapenzi wa soka wa timu ya Mbao FC wajitokeze kwa wingi kuipa sapoti timu yao. Mbao inayodhaminiwa na Kampuni ya GF Trucks ipo katika nafasi ya 11 ikiwa na pointi saba baada ya michezo sita, huku Yanga wenyewe wakiwa katika nafasi ya 15 baada ya kupata pointi nne baada ya michezo minne."
a07a9fc65276c7b3e66356369647d501687ab04c," SERIKALI imetangaza operesheni nchi nzima, itakayowaondoa watu wote walioanza kuvamia maeneo oevu na yaliyohifadhiwa.Imesema watu hao wametafsiri vibaya maelekeo ya Rais Dk John Magufuli kuhusu vijiji vilivyopo ndani ya maeneo ya hifadhi na shughuli za kilimo karibu na maeneo yaliyohifadhiwa.Hivi karibuni, Rais Magufuli aliagiza kusitishwa mara moja uondoaji vijiji na vitongoji 366, vilivyopo katika maeneo ya hifadhi na aliwataka viongozi wa wizara zinazohusika, kukutana na kuanza mchakato wa kurasimisha maeneo hayo kwa wananchi. Pia, Rais aliwataka viongozi wa wizara husika, kubainisha maeneo ya hifadhi za wanyamapori na misitu, ambayo hayana wanyamapori ama misitu ili yagawiwe kwa wafugaji na wakulima, ambao kwa sasa wanataabika kupata maeneo ya kufugia na kilimo.Akizungumzia oparesheni hiyo, Naibu Waziri wa Maliasili na Utalii, Constantine Kanyasu alisema oparesheni hiyo, itafanywa kwa kuwa wameanza kupokea taarifa kuwa watu walitafsiri vibaya maelekezo ya Rais na wameanza kuvamia maeneo mengine yaliyohifadhiwa, ambayo hayakutajwa katika tamko la Rais.Akizungumza mbele ya Kamati ya Kudumu ya Bunge, Ardhi, Maliasili na Utalii iliyotembelea Hifadhi ya Taifa ya Ruaha, kujionea shughuli za uhifadhi na utalii, Kanyasu alisema baada ya tamko la Rais, ni vyema ikaeleweka kwamba wanaolengwa na maelekezo hayo ni wale tu waliopo katika maeneo yaliyotajwa na si vinginevyo. “Tamko la Rais linazungumzia vijiji na vitongoji vilivyotajwa na kuainisha maeneo yaliyokosa sifa ya kuendelea kuwa hifadhi ili yagawiwe kwa wananchi. Hakuna tamko la Rais linalowaruhusu watu kuingia katika mabonde na maeneo yote yaliyohifadhiwa na wanaofanya hivyo wataondolewa,” alisema. Aliagiza idara zinazohusika na uhifadhi, kuanza oparesheni hiyo.Kanyasu alitoa msimamo huo wa serikali, baada ya mjumbe wa Kamati hiyo ya Bunge, Magdalena Sakaya kutoa taarifa inayohusisha makundi ya wafugaji na wakulima, kuanza kuingia katika Bonde la Ardhi Oevu la Kilombero na Usangu na kuanza shughuli za kibinadamu baada ya kusikia tamko la Rais. “Kama wizara isipochukua hatua za haraka, madhara katika Bonde la Kilombero na mto Ruaha Mkuu ambao sehemu kubwa ya maji yake yanatoka katika Bonde la Usangu, yatakuwa makubwa sana,” alisema."
a0c6401fb1c07118f4bb63f7ece49386769e1a1e," MCHUNGUZI Mkuu kutoka Taasisi ya Kuzuia na Kupambana na Rushwa (Takukuru), Frank Mkilanya ameieleza Mahakama ya Hakimu Mkazi Kisutu, Dar es Salaam, kuwa dola za Marekani 50,000 zilitumika kumlipa mkandarasi wa Uwanja wa Klabu ya Simba uliopo Bunju.Mkilanya alidai hayo jana mbele ya Hakimu Mkazi Mkuu, Thomas Simba, wakati akitoa ushahidi wake katika kesi inayowakabili vigogo wa Klabu ya Simba, akiwemo aliyekuwa Rais wa klabu hiyo, Evans Aveva.Akijibu swali aliloulizwa na wakili wa utetezi, Nehemiah Nkoko, jinsi dola za Marekani 300,000 zilivyoingizwa katika akaunti ya Aveva zilivyotumika, Mkilanya alidai dola 50,000 zilitumika kumpa mkandarasi wa uwanja na zingine 62,000 zilinunulia nyasi bandia na kiasi kingine kilitolewa na kutumiwa na Aveva kwa matumizi binafsi.Mkilanya ambaye hakutaja matumizi binafsi yaliyofanywa na Aveva, lakini alidai fedha zilizobaki kwenye akaunti hiyo zilitolewa kwa matumizi binafsi.Pia alidai hakupata ripoti za ukaguzi wa ndani na nje zinazohusiana na matumizi ya fedha hizo. Shahidi huyo alikataa kwamba hakuna kiasi chochote cha fedha ambacho kilitumika kuwalipa wachezaji wa klabu hiyo.Alidai katika uchunguzi wake, alibaini viongozi wa klabu hiyo walipeleka nyaraka mbalimbali kwa Mamlaka ya Mapato Tanzania (TRA) kuonesha manunuzi waliyoyafanya ya nyasi bandia.Hakimu Simba aliahirisha kesi hiyo hadi leo kwa ajili ya kuendelea kusikilizwa.Washitakiwa wengine katika kesi hiyo ni aliyekuwa makamu wa rais wa klabu hiyo Godfrey Nyange ‘Kaburu’.Washitakiwa hao wanakabiliwa na mashitaka 10 ikiwemo kula njama, kughushi, kuwasilisha nyaraka za kughushi, kutoa maelezo ya uongo na utakatishaji wa fedha."
a11113e50f5711a29925f618136065af9c3c2dfa," NAIBU Katibu Mkuu Wizara ya Elimu, Sayansi na Teknolojia, AveMaria Semakafu, ameitaka jamii kuzingatia utoaji na upatikanaji wa elimu, kwa kuhakikisha kwamba wanaboresha mazingira yake.Alisema hayo katika kikao cha pili cha kamati ya kitaifa ya mpango wa pamoja wa kuwawezesha wasichana na wanawake vijana kupitia elimu, unaofanywa kati ya serikali ya Tanzania na mashirika ya Umoja wa Mataifa.Alisema maelekezo mpya kuhusu elimu, yanahitaji ushirikishaji wazazi katika kila jambo, kwa lengo la kuwezesha utekelezaji wa sera ya elimu. Mpango huo unatekelezwa kwa majaribio katika wilaya za Ngorongoro mkoani Arusha, Sengerema mkoa wa Mwanza, Kasulu huko Kigoma na Mkoani kisiwa cha Pemba.Alisema kwa sasa kutokana na changamoto mbalimbali zilizopo, wakaguzi wamepewa namna mpya ya ukaguzi wa maendeleo ya shule, ikiwa ni pamoja na kuangalia majirani na wazazi. Alisema ingawa kwa sasa wavulana ndio wanaoacha shule kwa wingi kuliko wasichana, serikali imekazania wasichana, kwa sababu mara zote msichana anapokwama kuendelea na shule, huwa ndio mwisho wa ndoto zake.“Watoto wa kiume wanaacha sana shule kuliko wasichana, lakini hawa huacha na kujitumbukiza katika fursa mbalimbali za kiuchumi, lakini wasichana wakikwama inakuwa ndio mwisho wao,” alisema Semakafu. Katika hotuba yake ya ufunguzi wa mkutano kazi huo, alisema kwamba tatizo la utamaduni, linafanya maamuzi mengi katika namna ya kuokoa mtoto wa kike nchini kuwa na sababu za kutofautiana.Alisema wasichana wengine wanaacha shule, si kwa sababu ya mimba, lakini ni kutokana na umbali wa shule na mazingira magumu ya kupata elimu hiyo, pia kuwapo kwa mabadiliko ya kimwili kwa kuzingatia asili ambayo humkatisha mwanamke siku 4 au sita kuhudhuria masomo kila mwezi. Tatizo lingine ni saikolojia iliyoambatana na utamaduni, ambapo wasichana wengi hushawishiwa na wazazi wao kutofanya vyema ili wasiendelee na shule.Alisema kutokana na ukweli huo, serikali imeanzisha kampeni ya kujenga hosteli na mabweni kwa ajili ya wasichana ili kuwapunguzia adha ya usafiri kwa kuangalia mazingira yao. Alisema ingawa serikali inafahamu shida iliyopo kwa watoto wa kiume, kwa sasa mkazo uko kwa mabinti na baadae ndio wanaume. Hata hivyo, alisema kwamba serikali ya Tanzania inajikita zaidi katika kuhakikisha kwamba inatoa elimu ya msingi yenye ubora kwa wananchi, kwa mujibu wa Sera ya mwaka 2014. Aliwashukuru wadau kwa kuchangia katika kuimarisha elimu.Alisema mipango mingi ya wadau ikiwemo ya kusoma kwa njia ya mtandao, mpango ulioanzishwa Ngorongoro, sasa unafaa kusambazwa maeneo mengine yenye ugumu kama wilaya ya Igunga, ambako baadhi ya wanafunzi hulazimika kutembea kilomita 15 kufuata shule.Pia alisema mradi kama huo wa kuwezesha mabinti, unatia shime katika juhudi za serikali kuwakomboa wanawake na kwamba kazi inayofanywa na wadau ni ya nzuri na ya kutia moyo. Mradi huo unashirikisha mashirika ya Umoja wa Mataifa ya UNESCO, UNFPA, UN Women umefadhiliwa na Shirika la Misaada la Korea (KOICA). Katika mkutano huo, kulijadiliwa ripoti za utekelezaji wa mradi kwa mwaka jana, matokeo yake na kupanga kazi za mwaka huu."
a14d8bb64623087cc9764520fae4173e8cf687a2," MRADI wa Bomba la Mafuta linalotokea nchini Uganda kupitia Kagera hadi Tanga utaanza kutekelezwa Septemba mwaka huu baada ya majadiliano kufi kia asilimia 80 kati ya serikali ya Tanzania na Uganda. Imeelezwa kuwa, jumla ya wananchi 10,000 watalipwa fidia kutokana na kupisha mradi wa ujenzi wa Bomba la Mafuta Ghafi linalotoka Uganda hadi Tanzania (EACOP) lenye urefu wa kilometa 1,445. Hayo yelisemwa mwishoni mwa wiki na Waziri wa Nishati, Dk Medard Kalemani wakati akifungua Kongamano la Wadau wa Mkoa wa Kagera lililohusu mradi wa Bomba la Mafuta Ghafi la Afrika Mashariki lililofanyika wilayani Bukoba, Mkoa wa Kagera. Kongamano hilo lilihudhuriwa na viongozi mbalimbali wakiongozwa na Naibu Waziri wa Nishati, Subira Mgalu, Katibu Mkuu Wizara ya Nishati, Dk Hamisi Mwinyimvua na Mwenyekiti wa Kamati ya Kudumu ya Bunge ya Nishati ya Nishati na Madini, Dunstan Kitandula. Wengine ni Mkuu wa Mkoa wa Kagera, Brigedia Jenerali Marco Gaguti, Kaimu Kamishna wa Petroli na Gesi, Mwanamani Kidaya, Wakuu wa Wilaya, Wenyeviti wa Halmashauri, Wabunge na wawakilishi wengine wa wananchi.“Katika mwaka huu wa fedha tumetenga zaidi ya Sh bilioni 50.7 kwa ajili ya kazi za fidia na hatua inayofuata ni kuwataarifu wananchi waliofanyiwa tathmini na kuwaonesha stahili zao ni zipi kabla ya kuanza kulipa,” alisema Dk Kalemani. Kuhusu ujenzi wa bomba hilo, Dk Kalemani alisema kuwa, matarajio ni kuanza ujenzi mwezi Septemba mwaka huu, mara majadiliano baina ya pande zinazohusika na mradi huo kukamilika na mradi unatarajiwa kukamilika baada ya miaka mitatu. Kuhusu mradi huo, Dk Kalemani amesema kuwa, utaajiri Watanzania takribani 10,000 wakati wa ujenzi na baada ya ujenzi Watanzania zaidi ya 200 wataajiriwa na kwamba Bomba litakalojengwa litakuwa na uwezo wa kusafirisha mapipa laki 216,000 kwa siku na kila pipa litalipiwa Dola 12.2 kama ushuru. Alisema kuwa, gharama za mradi ni USD bilioni 3.5 na kwa upande wa Tanzania Shirika la Maendeleo ya Petroli Tanzania (TPDC) ndilo litakashiriki katika ujenzi wa mradi huo kwa niaba ya Serikali. “Tumeamua kuja kufanya mkutano huu Kagera kwa sababu mradi utaanzia mkoani Kagera na tunachotegemea ni kwamba mmeshajipanga vizuri ili msipitwe na fursa yoyote na sisi kama serikali tuko tayari kusimamia,” alisema.Katika mkutano huo, wadau wakiwemo wabunge wa mkoa huo, walitoa maoni mbalimbali yatakayoboresha utekelezaji wa mradi na baadhi ya masuala waliyogusia ni pamoja na ajira kwa wazawa, fidia ya wananchi wanaopisha mradi, ulinzi wa bomba na upatikanaji wa fursa wakati wa utekelezaji wa mradi"
a19d4b56498ce7889ac847c466c870a987824926,".Tanzania inakusudia kufanya majaribio rasmi ya Reli ya kisasa (SGR) kuanzia mwezi  Mei mwaka huu,  baada ya kukamilika kwa awamu ya kwanza ya ujenzi wa Reli hiyo mwezi Aprili.Meneja wa mradi wa ujenzi wa reli hiyo Machibya Masanja amesema kuwa,  ujenzi unakwenda kama ulivyopangwa na kwamba majaribio hayo yatafanyika kwa kipindi cha miezi mitatu kabla ya uzinduzi rasmi ambao utaruhusu kuanza usafiri wa abiria na usafirishaji wa mizigo.Awamu ya kwanza ya ujenzi wa reli hiyo ya kisasa inajumuisha Kilomita 300 kutoka Dar es Salaam hadi Morogoro, ambapo umekamilika kwa asilimia 72 hadi sasa.Ujenzi huo ulitarajiwa kukamilika mwezi Novemba mwaka  2019, lakini ulishindwa kukamilika  kutokana na mvua kubwa zilizonyesha na kukwamisha shughuli mbalimbali.Awamu hiyo ya kwanza ya ujenzi wa reli hiyo ya kisasa itakuwa na vituo Sita,  ambapo vituo vya Dar es salaam na Morogoro ndivyo vitakuwa vikubwa na  vingine ni Pugu, Soga, Ruvu na Ngerengere.Ujenzi wa awamu ya Pili wa reli hiyo ya kisasa yenye urefu wa kilomita 422 kutoka Morogoro hadi Makutupora jijini Dodoma tayari umeanza na umekamilika kwa asilimia  Ishirini."
a19dea4e11e86bff4b9a65ace1bb222f83a2398f," FURAHA ya ushindi wa timu ya Mwanakwerekwe City ilizua taharuki baada ya kocha wao mkuu, Suleiman Mohmed ‘Mo’ kuanguka na kupoteza fahamu, kwa shinikizo la damu akiwa kwenye kushangilia bao.Tukio hilo lilitokea juzi katika uwanja wa Amani wakati timu hiyo ilipocheza na Kipanga ambapo Kwerekwe City ilishinda mabao 2-0.Mo anadaiwa kuzimia kutokana na kupandwa na shinikizo la damu kutokana na furaha iliyopitiliza ya kushangilia bao hilo ambalo lilikuwa la kwanza, lililofungwa na Rashid Suleiman katika dakika ya 84.Mara baada ya kutokea tukio hilo madaktari waliokuwepo uwanjani hapo wakishirikiana na daktari wa timu ya Taifa ya Zanzibar Mohammed Said walimpatia huduma ya kwanza na alipozinduka aliamriwa asiendelee na mchezo huo.Licha ya kujitokeza hayo lakini mchezo huo uliendelea na timu hiyo kuongeza bao la pili kupitia kwa mchezaji wake Ayoub Boniphase katika dakika ya 88 baada ya kuwazidi ujanja mabeki wa Maafande wa Kipanga.Kwa mujibu wa matokeo ya mchezo huo Kwerekwe City imejikita kileleni mwa msimamo wa ligi daraja la kwanza kwa kufikisha pointi 18 huku maafande wa Kipanga wakishushwa kileleni mwa ligi hadi nafasi ya pili wakiwa na pointi 17."
a1d391ad01aa22d793b176f1fb8e092e243b1ddc," RAIS John Magufuli ameagiza wananchi kuunganishiwa maji katika maeneo yaliyo karibu na vyanzo vya maji badala ya kurukwa huku wakibaki wanahangaika kuyatafuta.Rais Magufuli aliyasema hayo jana wakati alipozungumza na wananchi wa eneo la Kimnyaki, Kata ya Kimnyaki wilayani Arumeru mara baada ya kuweka jiwe la msingi la mradi wa maji wenye thamani ya Sh bilioni 520 zilizotolewa kwa mkopo kutoka Benki ya Maendeleo ya Afrika (AfDB).Akizungumzia kuhusu maji, Rais Magufuli alisema mradi huo wa maji utawasaidia wananchi wa maeneo hayo kupata maji safi na salama na akaagiza Mamlaka za maji kuwaunganishia maji wananchi wanaoishi karibu na vyanzo vya maji .Alisema watanzania wanachotaka hivi sasa ni kuona fedha au miradi inayofanyika inawanufaisha.Alimuagiza Waziri wa Maji na Umwagiliaji, Profesa Makame Mbarawa kuhakikisha wakandarasi hao 10 waliopewa kazi za kukamilisha mradi huo mkubwa wa wa maji wanafanyakazi usiku na mchana kwa ajili ya kuhakikisha kero ya maji ina tatuliwa Mkoani Arusha na nchi nzima.“Nakuagiza Waziri wa Maji kuhakikisha wale wakandarasi wote ambao wanakuwa vikwazo katika miradi ya maji wanaondoka kwani wananchi wanahitaji maji na si maneno yanayopoteza muda, pia kule eneo la Olonyosambu ambapo wananchi wanakunywa maji yenye floride mradi huu uwafikie ili kupunguza tatizo lao,” aliagiza.Aidha, kutokana na wananchi wa eneo hilo kukabiliwa na changamoto ya barabara, Dk Magufuli aliagiza Wakala wa Barabara za Mijini na Vijijini (Tarura ) kujenga barabara hiyo yenye kilomita 18 kutoka Sanawari hadi Ngaramtoni kwa kiwango cha lami.Akizungumza katika uzinduzi huo, pia alimuagiza Waziri wa Ujenzi, Uchukuzi na Mawasiliano, Isack Kamwelwe kuhakikisha anakaa na mkandarasi wa kampuni ya Nipo Goup Ltd iliyopewa kazi za kusambaza umeme vijijini kuitwa mara moja na kukaa na viongozi husika ili kujua ni kwanini yupo nyuma ya kiwango alichotakiwa kuwepo kwa sasa kwani wananchi wanahitaji umeme.Waziri wa Maji Profesa Mbarawa amesema wizara hiyo imetekeleza miradi 8,801 nchi nzima ikiwemo miradi 500 mikubwa iliyogharimu kiasi cha Sh bilioni 520.Alisema pia wamejenga mradi ya maji kutoka Same-Mwanga hadi Korogwe utakaogharimu kiasi cha Sh trilioni 1.2 utaenda hadi Zanzibar na mwakani zabuni zitafunguliwa kwa ajili ya kupata wakandarasi.Mwakilishi kutoka Benki ya Maendeleo ya Afrika (Afdb), Alex Mobiru alisema mradi huo wa maji unaonyesha ushirikiano kati ya Tanzania na Benki ya Maendeleo ya Afrika.Alisema mradi huo unaendana na malengo ya waanzilishi wa benki hiyo ili kuhakikisha nchi za Afrika zinakuwa na maendeleo ambapo utaboresha huduma mbalimbali za maji.“Tunaamini kuwa hakuna mtoto atakayekosa kwenda shule sababu ya maji ikiwemo wananchi kuwa walemavu sababu ya kukosa maji,” alieleza.Mhandisi wa Mamlaka ya Maji Safi na Usafi wa Mazingira Jiji la Arusha (Auwsa) Ruth Koya akitoa taarifa ya mradi alisema hali ya upatikanaji wa maji jijini Arusha ni asilimia 48 na lengo la serikali ni kufikia asilimia 100Alisema kazi zilizofanywa katika mradi huo wa maji ni kuhakikisha wanatafuta maeneo ya vyanzo vya maji na kupitia mradi huo wa maji wana wakandarasi 10 waliojumuisha uchimbaji wa visima 11 vikiwemo vikubwa na vidogo.Alisema mradi huo wa maji utanufaisha watu milioni moja wa kata saba za wilaya ya Arumeru na mara baada ya mradi huo kukamilika tatizo la maji litapungua na upungufu wa maji katika Jiji la Arusha utakuwa umekamilika.Alisema kazi zilizopongwa ni kuchimba visima, kuongeza mtandao wa bomba za kusafirisha maji, ujenzi wa mabwawa wa kutibu maji na ujenzi wa vyoo vya mfano kwenye shule mbalimbali.Alisema katika utekelezaji wa mradi huo, jumla ya visima 13 vimechimbwa ikiwemo ulazaji wa mabomba ya maji taka na ujenzi wa mabomba y maji taka pia mradi huo wa utakapokamilika utawezesha wananchi wengine kupata maji na kupunguza wastani wa maji yanayopotea kufika asilimia 25.Mkuu wa Mkoa wa Arusha, Mrisho Gambo alieleza machache ambayo serikali imeyafanya ambayo ni utaratibu wa kuwa na elimu bure ambapo awali wazazi walezi wakishindwa kuwasomesha watoto wao kutokana na umaskini waliona.Naye Mwenyekiti wa Chama cha Mapinduzi (CCM) Mkoa wa Arusha, Lootha Sanare alisema mafuriko ya mwaka 2015 yamehamia CCM kwani Longido, ina mbunge wa CCM, Monduli CCM na Mkoa wa Arusha una madiwani 51 wa CCM.Alisema wabunge wa Meru, Godson Meseyeki na Arumeru, Joshua Nassari hawapo majimboni wananchi wanalalamika kwani hawatatui kero zao Mbunge wa viti maalum (CCM) Amina Mollel alisema Rais Magufuli ni zawadi kwa Watanzania sababu yeye ni zawadi kutoka kwa Mungu na kuishukuru Serikali kwa kutoa elimu bure iliyowasaidia watoto wengi wakiwemo walemavu kwenda shule.Wabunge wa mkoa huo wa Arusha walimshukuru Dk Magufuli na serikali yake ya awamu ya tano kwa kuwezesha kuwepo kwa miradi mingi ya maendeleo ikiwemo ya maji, hali inayosaidia kutatua tatizo la maji katika majimbo yao.Mbunge wa Simanjiro, James ole Milya alisema japokuwa kwa sasa Simanjiro kuna kiangazi, lakini anashukuru serikali kwani kupitia mradi uliopo wa maji, mwakani wana simanjiro wanatarajia kupata maji.Mbunge wa Longido, Dk, Stephen Kiruswa alisema wanamsubiri rais huyo aendele Longido kwa ajili ya kuzindua pia mradi wa maji ambao umekamilika.Mbunge wa Monduli, Julius Kalanga alisema Rais aachane na kelele za wachache wasiopenda maendeleo na kumuomba rais huyo aende Monduli angalau akawasalimie wananchi lakini pia kuangalia uwezekano wa kutatua tatizo la maji ambalo kwa sasa ndio changamoto kubwa iliyopo.""Unapowadhuru wengine nasi wanamonduli usitupite, tunaomba maji, maji maji , wewe ni Rais wa Wanyonge tupo nyuma yako na sisi Monduli kuna maeneo ambayo haturuhusiwi kukanyaga na mifugo yetu tunashukuru umeyafuta baadhi ya mashamba "" alisisitiza."
a257be61549c231c125c084cc5e8ef087bfc5f52," SHIRIKA la Chakula Duniani (WFP) limeingia mkataba wa kununua tani 36,000 za mahindi zenye thamani ya Sh bilioni 21 kutoka Wakala wa Taifa wa Hifadhi ya Chakula (NFRA).Hatua hiyo inakuja baada ya NFRA kutiliana saini mkataba wa mauziano ya mahindi hayo na WFP, Ikulu jijini Dar es Salaam jana, tukio ambalo lilishuhudiwa na Rais John Magufuli. Kwa mujibu wa taarifa iliyotumwa kwa vyombo vya habari na Mkurugenzi wa Mawasiliano ya Rais, Ikulu, Gerson Msigwa, mkataba huo ulitiwa saini na Kaimu Mtendaji Mkuu wa NFRA, Vumilia Zikankuba na Mwakilishi na Mkurugenzi Mkazi wa WFP nchini, Michael Danford.Mara baada ya kusaini mkataba huo, Danford alisema tani hizo 36,000 za mahindi ni sehemu ya tani 160,000 za chakula zenye thamani ya Sh bilioni 132.2, ambazo WFP ilizinunua hapa nchini mwaka jana, ikiwa ni ongezeko la kutoka Sh bilioni 63.6 zilizotumika kununulia chakula mwaka 2017. “Kutokana na uhusiano mzuri kati ya Tanzania na WFP uliodumu kwa miaka 40 sasa, mwaka 2017 shirika hili liliweka mpango mkakati unaoendana na Mpango wa Maendeleo wa Tanzania ili kuwa mnunuzi mkubwa wa mazao ya chakula Tanzania kwa ajili ya kuwasaidia wakimbizi nan chi jirani zenye matatizo ya chakula,”alieleza Danford.WFP ilisema kuwa ina mpango wa kuendelea kuongeza kiwango cha chakula, kitachokuwa kikinuliwa kutoka Tanzania na kuendelea kufanya kazi kwa karibu na NFRA na taasisi zingine, zinazohusika na ununuzi wa chakula, likiwemo Shirika la Reli Tanzania (TRC). Taarifa hiyo ya Ikulu ilisema kuwa WFP ilitoa Sh bilioni 1.4 kwa ajili ya ukarabati wa mabehewa 40 ya treni ili kurahisisha usafirishaji wa mazao.Katika kuhakikisha wakulima wa Tanzania wananufaika na fursa hiyo, Rais Magufuli ameiagiza Wizara ya Kilimo kushirikiana na taasisi zingine za serikali ikiwemo Jeshi la Polisi, Wakala wa Barabara Tanzania (Tanroads), Shirika la Viwango Tanzania (TBS), Mamlaka ya Mapato Tanzania (TRA), Shirika la Reli Tanzania (TRC) na Mamlaka ya Usimamizi wa Bandari (TPA) kuhakikisha wanaondoa urasimu na kuharakisha ununuzi wa mazao hayo na WFP.Rais Magufuli pia aliitaka NFRA kutoa tani zote 45,000 za mahindi ambazo WFP waliomba kununua ili fedha zitakazopatikana, zitumike kununulia mahindi mengine kutoka kwa wakulima. Aidha, Rais Magufuli aliitaka NFRA kuondokana na utaratibu wa kupatiwa fedha kutoka serikalini kila mwaka kwa ajili ya kununua mazao ya hifadhi ya chakula, huku mazao yaliyopo hifadhini yakiuzwa kiujanjaujanja kwa wafanyabiashara kwa bei chee.“Nyinyi NFRA wapeni hawa WFP tani zote 45,000 wanazozihitaji, na hata wakihitaji tani 100,000 wapeni au hata tani 200,000 wapeni, mkipata hizo fedha nendeni mkanunue mazao ya wakulima wanaohangaika na soko; lakini pia punguzeni matumizi makubwa ya fedha za kugharamia kazi ya ununuzi wa mazao,” alisema Rais Magufuli. Kuhusu wafanyabiashara, Rais Magufuli aliwataka waache kulalamika na badala yake wafanye biashara zao kwa uwazi, kwa kuwa Serikali iko tayari kuwaunga mkono.Katika hatua nyingine, Rais Magufuli amelipongeza WFP kwa uamuzi wake wa kununua chakula kutoka Tanzania kwa ajili ya kuwasaidia wakimbizi na nchi zenye matatizo ya chakula. Naibu Waziri wa Kilimo, Innocent Bashungwa, alisema kuwa Wizara imechukua hatua kadhaa za kuimarisha mazingira kwa WFP kununua mahindi na mazao mengine nchini.Bashungwa alisema jambo hilo, linafanywa sambamba na mkakati wa kufungamanisha kilimo na viwanda na kuimarisha ushirika ili kupanua zaidi wigo wa soko la mazao ya wakulima. Hafla hiyo ya utiaji saini mkataba huo, ilihudhuriwa na Naibu Waziri wa Kilimo, Omary Mgumba, Naibu Waziri wa Ujenzi, Elias Kwandikwa, makatibu wakuu, viongozi wakuu wa vyombo vya ulinzi na usalama na wakuu wa taasisi mbalimbali."
a262992f34139d818076c787fc2b683521768242," MHANDISI wa miradi ya ukarabati meli za mv Victoria na mv Butiama, Abel Gwanafi o amesema ukarabati wa meli hizo upo hatua nzuri. Alisema wakandarasi wanaendelea vizuri na ukarabati huo na mpaka sasa wamefanikiwa kutoa mitambo mikubwa katika meli na kung’oa mbao zote katika makorido ya meli zote mbili.Alisema kazi nyingine walizofanya mpaka sasa ni kutoa mitambo midogo katika meli hizo na majenereta yote yatabadilishwa hivi karibuni. Gwanafio alisema Septemba mwaka huu meli zote mbili zitapakwa rangi na kuwekewa vyuma vya kulinda meli inapokuwa ikifanya kazi. Ukarabati wa meli hizo ulianza Machi 5, 2019. Mara ya mwisho mv Victoria kufanya kazi ni Desemba 18, 2014 na mv Butiama Aprili 30,2014. Alisema Machi mwakani, miradi hiyo ya ukarabati wa meli inatarajiwa kukamilika. Gwanafio alisema changamoto kubwa wanayoipata ni ukatikaji wa umeme kwani kazi zao nyingi katika meli hiyo ni za kuchomelea. Mkandarasi wa meli hiyo kutoka kampuni ya Korea Total Marine Innovation (KTMI.Co.Ltd), Hee Jung Kang alisema watamaliza mradi mapema kutoa usafiri."
a2983bc28b9bd42c33903e5a0a80d0c2494fb88d," KOCHA Mkuu wa Simba ya Dar es Salaam, Patrick Aussems amesema licha ya wachezaji wapya kuonesha ubora katika mchezo wa juzi dhidi ya Power Dynamos ya Zambia, bado kuna vitu anahitaji kuboresha kuelekea katika mchezo wa Ligi ya Mabingwa Afrika dhidi ya UD Songo ya Msumbiji.Katika mchezo huo wa kimataifa wa kuadhimisha wiki ya Simba, wekundu hao wa Msimbazi waliibuka na ushindi wa mabao 3-1 huku wachezaji wapya wakionekana kuwakosha mashabiki kutokana na ubora.Akizungumza baada ya mchezo huo, Aussems amesema wakati wakiwa kwenye maandalizi kuna wachezaji saba hawakuwemo hivyo, anahitaji kutengeneza muunganiko mzuri wa kikosi kabla ya kesho kuwafuata wapinzani wao Msumbiji.“Kuna vitu tunahitaji kuboresha na kuweka mambo sawa kabla ya kwenda kuwavaa Msumbiji kwa sababu tulikuwa kwenye maandalizi huku wakikosekana wachezaji saba waliokuwa wanatumikia timu ya taifa,”alisema.Wachezaji wao waliokuwa wanatumikia timu ya taifa, ambao hawakucheza kwenye tamasha lao juzi ni kipa Aishi Manula,Gadiel Michael, Erasto Nyoni, John Bocco, Hassan Dilunga, Jonas Mkude na Ibrahim Ajibu.Kocha huyo alisifu kiwango cha wachezaji wapya kilikuwa bora na walionesha ubunifu, huku akisema ‘kimebalansi’ kuliko cha msimu uliopita.Kuhusu wapinzani waliocheza nao, amesema hawakuwa wabaya kilikuwa kipimo kizuri kwao.Simba itakuwa ugenini dhidi ya Songo Jumapili katika mchezo wa awali kisha baada ya mchezo huo, watarudi Dar es Salaam kujiandaa na mchezo wa marudiano.Kocha wa Power Dynamos, Fordson Kabole amesema amefurahi kupata mwaliko kwa wekundu hao ambao wana uzoefu mzuri na mechi za kimataifa.Amesema ujio wao kuna kitu wamejifunza na watakwenda kufanyia kazi katika kukuza jina lao na alishangazwa sana na wingi wa watazamaji katika mchezo dhidi ya wenyeji wao."
a2f6d6ff0f62276e425653dc834074230854ae79," SIKU moja baada ya Rais John Magufuli kutoa vitambulisho kwa wafanyabiashara ndogo(machinga), wafanyabiashara hao wamesema wamepokea uamuzi huo kwa shangwe kubwa na tayari baadhi ya maeneo wameanza kugawiwa.Aidha, wamesema maelekezo ya Rais kwa Mamlaka ya Mapato (TRA) kutazama upya viwango vya kodi, yatasaidia wafanyabiashara wengi kutokwepa kodi na pia kutotumia njia za panya kuingiza biashara zao.Makamu Mwenyekiti wa Wamachinga hapa nchini, Steven Lusinde akizungumza na gazeti hili jana, alisema kuwa wanapongeza uamuzi huo wa Rais, kwani walisubiri jambo hilo kwa miaka mingi.“Nashukuru sana kwa uamuzi wa Rais kutupatia vitambulisho na mimi nilikuwepo na nimepewa kitambulisho namba moja, tunapongeza sana uamuzi huu kwani jambo hili tulilisubiri tangu nchi yetu ipate Uhuru na sisi tutambuliwe.Tunaahidi tutamsaidia kwa nguvu zetu zote Rais,” alisema Lusinde. Rais Magufuli juzi alitoa vitambulisho maalumu 670,000 kwa ajili ya wamachinga na mamalishe, ambavyo vitagawiwa nchi nzima kwa lengo la kuwasaidia kufanya biashara zao kwa uhakika na kutambuliwa na TRA.Pia, Rais aliagiza TRA kutazama upya viwango vya kodi, viwe rafiki ili watu wengi waweze kulipa, ambapo alisema anakerwa na makusanyo hafifu ya mapato ya serikali. Katibu wa Wamachinga wa Soko la Kariakoo jijini Dar es Salaam, Bruno Mathew alisema wafanyabiashara wa Kariakoo, wamefurahishwa na uamuzi wa Rais kuwapatia vitambulisho.Alisema kuwa kwa upande wa Halmashauri ya Manispaa ya Ilala, tayari wana mfumo wa kuwatambua. “Kwa upande wetu Ilala tayari tulikuwa kwenye mfumo, tayari tulishajisajili kwa hiyo wamachinga wanasubiri tu kupewa vitambulisho vyao kwani wanaamini sasa watafanya biashara katika mazingira ya utulivu,” alisema Bruno.Mkuu wa Wilaya ya Ilala, Sophia Mjema alisema tayari wameanza kutekeleza agizo la Rais, ambapo jana walianza kugawa vitambulisho kwa wafanyabiashara na utaratibu huo utaendelea mpaka vitambulisho 25,000, walivyopewa na Rais vitakapoisha na wataomba vingine.“Uamuzi wa Rais kutoa vitambulisho ni jambo jema na sisi leo (jana) tumeanza kugawa vitambulisho kwa wafanyabiashara wetu na uzuri ni kwamba tulikuwa tumeshatengeneza kanzi data yetu kuwatambua wamachinga, ambapo tuna wafanyabiashara hawa wadogo 6,236,” alisema Mjema.Alisema wiki ijayo wataanza kutoa vitambulisho hivyo kwa mama lishe pamoja na wafanyabiashara ndogo wengine barabarani. Kiongozi wa Jumuiya ya Wafanyabiashara Tanzania, Mchungaji Silver Kiondo alipongeza maagizo ya Rais Magufuli kutaka TRA kutazama upya viwango vya kodi, ambapo alisema itasaidia wafanyabiashara wengi kutokwepa kodi.“Tunampongeza Rais Magufuli kutoa maelekezo kwa TRA kuangalia viwango vya kodi viwe rafiki kwa walipa kodi, wafanyabiashara wengi watalipa kodi na serikali itapata mapato, lakini kwa sasa ni watu wachache wanabeba mzigo wa kulipa kodi huku wengi hawalipi,” alisema.Alisema kuwapo na uwazi bandarini na pia kodi zinazolipika, kutasaidia wafanyabiashara kutotumia njia za panya kuingiza mizigi yao. Hata hivyo, alitoa angalizo katika utoaji wa vitambulisho kwa wamachinga uangaliwe kwa umakini, isije kuwa wafanyabiashara wengine wanaficha biashara zao ili waonekane ni wafanyabiashara wadogo wenye mtaji chini ya Sh milioni nne wakapewa vitambulisho."
a2fecc417616647bc98aad030152301a46a1f21c," Kauli hiyo imetolewa na Katibu Mkuu wa CCM Taifa, Abdulrahman Kinana wakati akizungumza na wananchi wa vijiji vya Nakapanya na Muhuwesi Wilayani Tunduru Mkoani Ruvuma.Kinana aliwaeleza wananchi hao kuwa kuanzia sasa chama chake hakitawavumilia viongozi wa vyama vya msingi vya ushirika vya wakulima ambao baadhi yao wamekuwa wakitumiwa na wanunuzi wa zao hilo kuwadanganya wakulima hao kuwa korosho zimeshuka bei katika soko la dunia.Kinana alisema kuwa hali hiyo imetokana na chama kubaini uwepo wa vitendo vya ubabaishaji, ulaghai, wizi na udanganyifu mwingi juu ya soko la zao hilo hali ambayo imeifanya Halmashauri Kuu ya CCM kukaa na kutoa maagizo kadhaa yakiwemo maelekezo ya kuwanyang’anya wawekezaji waliowauzia viwanda vya kubangulia Korosho na kushindwa kutekeleza makubaliano yao.“Zao la korosho hivi sasa limeingiliwa na usani mwingi unaoambatana na vitendo vya wizi, unyang’anyi na udanganyifu ambao umekuwa ukifanywa na wajanja wachache,” alisema Kinana.Awali akitoa taarifa ya maendeleo ya Mkoa wa Ruvuma, Mkuu wa Mkoa huo, Said Mwambungu alimweleza Kinana kuwa baada ya Serikali kubaini uwepo wa ubabaishaji wa ununuzi wa zao hilo Serikali imechukua maamuzi magumu ya kuwaruhusu wanunuzi binafsi kuanza kununua korosho hizo kutoka kwa wakulima zikiwa ni juhudi za kuwakwamua kiuchumi.Mwambungu aliendelea kufafanua kuwa kupitia mpango huo Serikali haitatoa kibali kwa kampuni itakayo peleka maombi ya kununu zao hilo kwa bei iliyo chini ya Sh 1,000."
a3400257cc6da250b6e3c02112201f12fe88d01e," KISWAHILI ni lugha iliyotoka mbali na ina historia ndefu tangu kuanza na kuenea kwake sehemu mbalimbali duniani inapozungumzwa kwa ufasaha, ikiwa miongoni mwa lugha zinazotambulika kitaifa na kimataifa.Jitihada nyingi zilifanyika katika kukienzi Kiswahili katika kukifundisha, kujifunza, kupitia wataalamu, waandishi mbalimbali wa vitabu vya tamthilia, riwaya na ushairi wanaolenga kuikuza lugha hii kwa kukizungumza na kukiandika kwa ufasaha. Kwa sasa lugha hii ya Kiswahili inachukua nafasi ya tatu barani Afrika kama lugha kwa kuzungumzwa na watu wengi na ni moja kati ya lugha kumi katika orodha ya lugha za kimataifa ulimwenguni hali inayofanya Kiswahili kitambulike zaidi duniani kote.Akizungumza katika uzinduzi wa Kongamano la Nne la Kimataifa la Chama cha Ukuzaji Kiswahili Duniani (Chaukidu) lililofanyika mjini Unguja hivi karibuni, Makamu wa Rais, Samia Suluhu Hassan anasema: “Kiswahili ni lugha yetu na ni lugha ya taifa letu, hivyo tunapaswa kukiheshimu na kukizungumza kwa ufasaha na kujivunia kwa vitendo.”Kongamano hilo linahudhuriwa na viongozi mbalimbali wa serikali ya Mapinduzi ya Zanzibar (SMZ) akiwamo Waziri wa Elimu na Mafunzo ya Amali, Riziki Pembe Juma, Waziri wa Utamaduni, Sanaa na Michezo, Balozi Ali Karume, Mwenyekiti wa Baraza la Kiswahili Zanzibar (Bakiza), Mohammed Seif Khatib, na wadau wengine mbalimbali wa ndani na nje ya nchi.Makamu wa Rais anawahimiza Watanzania kujivunia lugha hiyo kwa kuacha kinachochanganya na maneno ya lugha nyingine ili kiwe lugha isiyo tegemezi na inayozidi kuimarika. Anatoa mfano wa maneno yanayotumika kwa kuchanganywa Kiswahili na Kiingereza kuwa ni pamoja na “kuji- giftisha” na “ku-stop-isha”.Samia anasema ili Kiswahili kiendelee kuwa na hadhi yake kama lugha ilivyo, jamii haina budi kujitathmini inapotaka kukitumia na kuzingatia uasili unaoendana na mila, silka na tamaduni ikiwemo kanuni za lugha ili kuepuka kukiharibu katika mazungumzo.Kwa mujibu wa Makamu wa Rais, asili na hadhi ya Kiswahili inajulikana hasa katika historia; kwamba ni lugha yenye malengo na hadhi yake inazidi kuonekana katika nyanja mbalimbali siku hadi siku hali inayokifanya kiendelee kuwa lugha endelevu na lugha ya taifa (Tanzania) na Afrika ya Mashariki kwa jumla. Anasema hata Benki ya Afrika imeiona thamani ya Kiswahili na kuamua kutoa\ chapisho la Afrika kwa kutumia lugha hiyo adhimu na kwamba, hii ni ishara kwamba Kiswahili ni lugha inayojitegemea na inayokubalika Afrika na duniani kote.Anakipongeza: Chaukidu kwa kulenga kueneza Kiswahili ili kitumike kwa ufasaha katika mataifa mbalimbali na kuwa lugha moja, lengo moja na mawasiliano kwa wote. Uchunguzi wa makala haya kupitia vyanzo mbalimbali umebaini kuwa, watu wengi wamekuwa wakivutiwa na Kiswahili na kukizungumza siyo tu barani Afrika, bali hata kwa mataifa mengine kama Marekani, Burundi, Austria, Pakistani na Ujerumani.Ndiyo maana Makamu wa Rais anawasisitiza walimu na wadau mbalimbali kukitumia ipasavyo katika kuelimisha na kutumia juhudi zote kukifanya kuwa lugha endelevu zaidi. Anawaomba wanachama wa Chaukidu kuwaelimisha na kuwakumbusha viongozi na wanahabari umuhimu wa kuzungumza lugha hii kwa ufasaha ili wengine wajifunze zaidi kutoka kwao.Profesa Abdulaziz Yussuf Lodh wa Chuo Kikuu cha Taifa cha Zanzibar (Suza) anasema Kiswahili ni lugha inayowaniwa kuzungumzwa katika mataifa mbalimbali hali inayomaanisha kuwa, Kiswahili sasa ni lugha muhimu duniani. Profesa Lodh anazitaja baadhi ya nchi duniani zinazozungumza Kiswahili kuwa ni Oman, Abudhabi, Somalia, Rwanda, Burundi na Kongo. Anasema kwa mujibu wa historia, Kiswahili kilitumika kama sehemu ya biashara kikitumika pia kutafsiri masuala ya dini katika maeneo mbalimbali muhimu kwa wakati huo.Kadhalika anasema, Kiswahili pia kimekuwa ni lugha inayotumika katika Umoja wa Afrika na Shirika la Kimataifa la Elimu, Sayansi na Utamaduni (Unesco) huku kwa Tanzania ikiwa ni lugha ya taifa. Kutokana na umuhimu wake duniani, Profesa Lodh anasema nchi ya Marekani nayo imekuwa miongoni mwa ya nchi zinazotoa taaluma ya Kiswahili kupitia vyuo vikuu takribani 50 vinavyofundisha Kiswahili.Profesa Lodh katika kongamano hilo lenye kaulimbiu isemayo: “Lugha Yetu, Umoja Wetu kwa Maendeleo Yetu,” anasema Kiswahili kimekua na kukomaa zaidi hasa kwa vile kinatumika katika mambo mbalimbali yanayohusu maendeleo ya jamii na taifa kama vile kutungwa kwa katiba ya nchi yetu kwa lugha ya Kiswahili kutunga mitihani inayohusu lugha ya Kiswahili, ikiwamo ya Somo la Kiswahili na kutunga vitabu mbalimbali kwa kutumia lugha hiyo.Naye Makamu Mkuu wa Suza, Profesa Idris Rai anawashukuru wadau wa Chaukidu na kumpongeza mtunzi maarufu wa vitabu, Wallah bin Wallah kutoka Kenya kwa maelezo yake ya kueleza jamii kwamba Zanzibar ndiyo asili ya lugha fasaha ya Kiswahili, hali inayowapa nguvu kuimarisha mikakati ya kukuza zaidi lugha hiyo. Profesa Idris anasema tangu mwaka 2011 Suza imefanikiwa kufundisha walimu wengi wasiojua kuzungumza Kiswahili kupitia Taasisi ya Kiswahili na Lugha ya Kigeni ikilenga kuimarisha, kueneza na kukifanya Kiswahili kizungumzwe hata na mataifa mengine duniani.Mdau, mtunzi na mwandishi wa vitabu ndugu Idd Mwimbe anasema ni thamani kwa Tanzania kupata fursa adhimu ya kufanyika kongamano hilo la kimataifa lililojumuisha mataifa mbalimbali hali inayowafanya watu waungane na kujuana ni lugha ya kujivunia na kuzingatiwa kwa faida ya wote. Anasema kongamano kama hili ni fursa na ni chachu hata kimaendeleo katika sekta ya utalii na kuingiza pato la taifa ikwemo fedha za kigeni na kwamba katika hili, kila mmoja anapaswa kuwa wakala kwa kuwafahamisha wanajamii ambao hawakuhudhuria kongamano hilo kuhusu kuhamasisha namna nzuri zaidi ya kutumia Kiswahili kwa ufasaha."
a3c8bb81aa30afd27de00f07bc08ff1b9f957470," KOCHA Fred Minziro amerejeshwa kwenye benchi la ufundi la Singida United kuwa kocha msaidizi wa kikosi hicho kwa ajili ya kuongeza nguvu kuhakikisha wanasalia kwenye Ligi Kuu Tanzania Bara msimu huu.Minziro ndiye kocha aliyeipandisha Ligi Kuu timu hiyo kabla ya kutimuliwa na mikoba yake kuchukuliwa na Kocha Mholanzi Hans Van Der Pluijm.Kwa mujibu wa taarifa iliyotolewa na uongozi wa Singida United kwa vyombo vya habari, kocha huyo amerejeshwa kwenye kikosi hicho kwa ajili ya kuimarisha benchi la ufundi.“Minziro ataungana na benchi kumsaidia Kocha Mkuu Popadic Dragan na tayari ameshasafiri na kikosi kwenda mkoani Mbeya kwa ajili ya mchezo wa Ligi Kuu dhidi ya Mbeya City,” ilieleza taarifa hiyo."
a3d534ba088759cd569f290427199dae40c00ada," Mkulima wa zao hilo katika kijiji hicho, Asha Juma, alisema kwamba bei ya Sh 700 kwa kilo ya zao hilo imepitwa na wakati na haiwezi kukidhi tena mahitaji ya kilimo hicho ambacho ni tegemeo kwa wakulima ikiwemo wanawake.“Sisi wakulima wa mwani kijijini hapa tunaiomba Serikali kuingilia kati bei ya zao hili kwa lengo la kuona kwamba wakulima tunanufaika kwa kiwango cha juu,” alisema Juma.Alifahamisha kwamba kazi zinazotokana na kilimo cha mwani kwa sasa ni kubwa ikiwemo kukata vijiti vinavyotumika kwa ajili ya kuzika chini ya ardhi kufunga kamba zinazozuwia mwani.Kwa upande wake, mfanyabiashara wa kampuni ya Zanea, inayojishughulisha na ununuzi wa mwani Said Haji, alikiri kuwepo kwa bei ndogo inayotolewa na kampuni zinazojishughulisha na biashara hiyo kutoka kwa wakulima.Hata hivyo, alizitaja sababu za kuwepo kwa bei ndogo ya zao hilo kuwa ni pamoja na gharama kubwa za ushuru wa kodi zinazotokana na usafirishaji wa mwani kwenda katika nchi za Ulaya na Asia.“Zipo sababu mbalimbali zinazochangia kushuka kwa bei ya zao la mwani katika soko la dunia ikiwemo kuwepo kwa wazalishaji wengi katika nchi mbalimbali na hivyo bei yake kushuka,” alisema Haji.Akiwasilisha makadirio ya mapato na matumizi ya bajeti ya Wizara ya Biashara Viwanda na Masoko kwa mwaka wa fedha 2015/2016, Waziri wa Kilimo Nassor Ahmed Mazrui alisema juhudi zinafanywa kwa kushirikiana na Shirika la kimataifa la viwanda (UNIDO) kuona Zanzibar inakuwa na viwanda vidogo vidogo vya kusarifu bidhaa za mwani."
a3fb0263888145b3e8a5213946f2f77a964238f5," Akizungumza na waandishi wa habari juzi, baada ya kuzindua kituo hicho, Mkurugenzi Mkuu wa Aggreko, Kanda ya Afrika Mashariki, David Edwards, alisema uzinduzi huo umelenga kusogeza huduma karibu zaidi kwa Watanzania na kuwaondolea usumbufu wa uagizaji wa mitambo hiyo kutoka nje ya nchi.Alisema kimsingi kampuni hiyo imekuwa ikifanya kazi ya kutoa huduma ya nishati mbadala kwa zaidi ya miaka 15 katika nchi mbalimbali Afrika, ikilenga kukabiliana na changamoto zote za nishati zinazojitokeza maeneo, mbalimbali ikiwemo viwandani, migodini na kwingineko.“Katika miaka hiyo 15 ndani ya Bara la Afrika tumefanya kazi katika miradi mikubwa ukiwemo wa usambazaji wa Megawati 240 za umeme nchini Kenya, Megawati 40 katika mradi wa gesi Tanzania huku tukiajiri wafanyakazi 6,000 katika maeneo 202 tuliyopo katika nchi 100 duniani kote,” alisema.Alisema uzinduzi wa kituo cha Aggreko kilichopo eneo la Mwenge Dar es Salaam ni mkakati wa muda mrefu wa kampuni hiyo kwa Tanzania kutokana na fursa nyingi za kiuchumi zilizopo zinazovutia wawekezaji wengi kuja na kuwekeza katika maeneo mbalimbali yakiwemo ya viwandani na migodini.Aidha, alisema uchumi wa Tanzania umeanza kuonesha dalili njema za kukua kwa kasi kutokana na uchimbaji wa gesi asilia unaotarajiwa kuanza kufanywa hivi karibuni katika mikoa ya kusini na kusisitiza una faida kubwa kwa kuwa mbali na mambo mengine kwa kiasi kikubwa utasaidia kupunguza tatizo la nishati ya umeme hapa nchini.Pia alisema mbali na hapa Tanzania, kampuni hiyo imefanya kazi katika nchi za Afrika Kusini, Ethiopia, UK, Ufaransa, Ivory Coast, Msumbiji, Indonesia, Bangladesh, Argentina, Venezuela, Chile, Brazil na Marekani."
a4404b8b4c1efc887286ece86cc72b5259cc8b20," Gawio hilo la faida ni la kipindi cha kuanzia Aprili 2015 hadi Desemba 2015.Kwa mujibu wa taarifa iliyotolewa na kampuni hiyo, kila mteja wa Airtel Money atapokea gawio lake kulingana na kiasi cha salio lake katika akaunti yake ya Airtel Money kila siku.Akizungumza na waandishi wa habari jana Dar es Salaam, Meneja wa Kitengo cha Airtel Money, Asupta Naligingwa alisema: “Tunayo furaha kubwa kutangaza mpango wetu wa kugawa faida ya shilingi 3,287,107,061 kwa watumiaji wa huduma yetu ya Airtel Money pamoja na mawakala nchi nzima. Hii ni mara ya pili kwa kampuni yetu kutoa gawio kwa wateja watu, kwani mwaka jana tulitoa kiasi cha jumla ya shilingi bilioni 5.3.”Meneja huyo alisema kwamba wanaamini gawio hilo litaleta tija kwa wateja wetu na hivyo kudhihirisha dhamira yao ya kutoa huduma bora za kifedha nchini.Huduma ya Airtel Money inawawezesha wateja kulipia ankara za huduma na bidhaa, kununua muda wa maongezi, kununua vifurushi vya data, kutuma na kupokea fedha, kutoa fedha kwenye akaunti zao za Airtel Money, kutoa na kutuma fedha kutoka kwenye akaunti zao za benki na nyingine nyingi.Aidha, Airtel Money kupitia huduma ya Airtel Timiza imeendelea pia kuwa huduma ya kibunifu na ya kuigwa kwa kutoa mikopo ya haraka, isiyo na dhamana kwa wateja na mawakala wa Airtel Money nchini."
a4ac80773e8734bb7afa1f1e6750d194980b37e4," SERIKALI kupitia Wizara ya Afya, Maendeleo ya Jamii, Jinsia, Wazee na Watoto imesema kuwa kutoka kipindi cha mwaka 2002 mpaka hivi sasa, kumekuwa na ongezeko kubwa la wagonjwa wa saratani.Ongezeko hilo ni kutoka wagonjwa 2,500 hadi 6,500, kutokana na mitindo tofauti ya maisha na mabadiliko ya sayansi na teknolojia.Hayo yalisemwa na Waziri wa Afya, Maendeleo ya Jamii, Jinsia, Wazee na Watoto, Ummy Mwalimu wakati akiwa katika ziara ya kukagua hali ya utoaji huduma za afya na uhamasishaji kwa wakulima kujiunga na mfuko wa bima ya afya katika Mkoa wa Lindi.Alisema serikali imeona upo ulazima wa kuchukua hatua za makusudi katika kupambana na Saratani ya Mlango wa Kizazi na magonjwa mengine yasiyo ya kuambukiza yakiwemo shinikizo la damu, moyo na kisukari.Pia, alisema katika kila wagonjwa 100 wa saratani, wagonjwa 34 ni wa Saratani ya Mlango wa Kizazi, wagonjwa 12 ni wa Saratani ya Matiti, kibaya zaidi katika kila wagonjwa 100 wa saratani, wagonjwa 80 wanafika wakiwa wamechelewa na wengine ugonjwa ukiwa katika hatua ya tatu au ya nne, hivyo kupona kwao kunakuwa ni kugumu.Awali akisoma taarifa ya Mkoa, Katibu Tawala Mkoa wa Lindi, Rehema Madenge alisema mkoa umeanzisha utoaji wa chanjo ya kukinga Saratani ya Mlango wa Kizazi (HPV) kwa wasichana wa umri wa miaka tisa hadi 14.Hata hivyo, Madenge alisema katika mwaka wa fedha wa 2017/18 jumla ya mahudhurio 164,259 yalirekodiwa katika vituo vyote vya kutolea huduma za afya vya serikali, binafsi na vile vya dini huku Hospitali ya Mkoa Sokoine ikirekodi mahudhurio 39,324 na kulipwa Sh bilioni 1.7 katika kipindi hicho.Aidha, alisema ili kuwafikia wananchi wengi kupitia makundi mbali mbali, Mfuko wa Taifa wa Bima ya Afya (NHIF) umekuja na mpango uitwao Ushirika Afya ambao wakulima wanaungana pamoja katika vyama vyao vya mazao na kuweka mkakati wa kujiunga na bima ya afya kwa utaratibu wa ushirika wao."
a4b429ed6e571c822ec3c642fedb7b54e37e1b55," MKUU wa Jeshi la Polisi nchini (IGP) Simon Sirro amesema Watanzania tisa wameuawa baada ya kupigwa risasi na wengine kushambuliwa kwa mapanga na watu wanaodaiwa kuvalia sare za jeshi katika kijiji cha Mtole kilichopo mpakani mwa Tanzania na Msumbiji pembezoni wa Mto Ruvuma.Tukio hilo lilitokea Juni 26 mwaka huu ambapo mbali na mauaji hayo, lakini pia vibanda zadi ya 30 vilichomwa moto na watu wengine nane kujeruhiwa wakiwemo Watanzanii sita na raia wa Msumbiji wawili wakati wanawake wawili na mtoto mmoja walichukuliwa kwa nguvu na waliofanya tukio hilo bado hawajajulikana walipo. Hali hiyo ilimlazimu IGP kuwasili mkoani Mtwara kwa ajili ya kubaini chanzo cha mauaji hayo na kisha kutuma salamu kwa waliofanya uhalifu huo na kwamba wale wote waliofanya tukio hilo kwa kushirikiana na serikali ya Msumbiji watahakikisha wanatafutwa na kuchukuliwa hatua za kisheria.“Naomba niseme tu sisi tuko vizuri kwa kuhakiksha hali ya usalama mkoani hapa na maeneo mengine hapa nchini yanakuwa shwari lakini pia kijiji kile ambacho tukio limetokea na kule ambako marehemu wamezikwa tutaimarisha ulinzi wa kutosha hadi hapo hali itapokuwa imetulia,” alisema Sirro. “Kumuua Mtanzania, narudia ukimuuwa Mtanzania ujue na wewe hauko salama popote ulipo na wengine watanisikia, hauko salama ama utafia huko huko ulipo au utarudishwa Tanzania na wewe uijue dunia ilivyo,” alisema IGP Sirro.Sirro alisema hawatakuwa na muhali juu ya hilo kwa waliohusika na tukio hilo kwa serikali inahakikisha Watanzania wote wanaishi kwa amani na utulivu. “Uwezo mkubwa tunao, tutatumia Intapol na tutatumia sheria zilizopo kuhakikisha waliofanya mauaji kwa Watanzania wetu wanapatikana wakiwa salama au wakiwa wametangulia mbele ya haki,” alisema.Watanzania hao walikwenda nchini humo kwa ajili ya kilimo cha mpunga kwenye kambi ambayo wamekuwa wakifanya kilimo hicho kila mara na IGP Sirro aliwataka Watanzania hao kuelewa kwamba nchi hiyo kwa sasa haiko salama na kwa kipindi hiki hawana sababu ya kwenda Msumbiji kwani ni eneo hatari kwao. Ofisa Mtendaji wa Kijiji cha Kihamba kilichopo Tanzania, Fadhili Makosa alisema siku hiyo majira ya saa moja jioni kuna watu walifika katika kijiji hicho cha Mtole wakiwa wamevalia sare za jeshi linalodaiwa kuwa ni la Msumbiji na kuwakusanya pamoja kwa madai wanataka kufanya nao kikao na kuanza kuwafanyika vitendo hivyo.Mkazi wa kijiji hicho cha Kihamba, Saidi Mohamedi ambaye pia ni miongoni mwa walionusurika katika tukio hilo alisema wakazi hao wamekuwa na utamaduni wa kwenda Msumbiji kufanya shughuli za kilimo na wakimaliza kilimo wanarejea hapa Tanzania. Twalibu Ngoji alisema, wanapoishi Msumbiji huwa wanakaa kwa utulivu na amani bila kukorofishana na wenyeji wa nchini humo lakini cha kushangaza wanafanyiwa matukio kama hayo ya kinyama.Mwenyekiti wa kijiji hicho cha Kihamba ambaye ni miongoni mwa walionusurika na tukio hilo Abdurahamani Saidi alisema mara baada ya kutokea kwa tukio hilo usiku huo yeye alibeba watoto wake mgongoni na kukimbilia porini na alilala na watoto wake kisha asubuhi akaanza safari ya kurejea Tanzania."
a51bf1fd150d83b6bab3f088f05ae1ad2ba331a1," VINARA wa Ligi Kuu Tanzania bara, Simba SC jana walishindwa kuendeleza wimbi la ushindi na kujikuta wakigawana pointi dhidi ya Tanzania Prisons baada ya kulazimisha suluhu katika mchezo ligi hiyo uliochezwa kwenye Uwanja wa Uhuru Dar es Salaam.Matokeo hayo yameifanya Simba kuendelea kushikilia usukani mwa ligi hiyo ikiwa na pointi 22 baada ya kucheza mechi tisa huku Tanzania Prisons ikiwa nafasi ya nne ikiwa na pointi 16 katika michezo 10 iliyocheza.Prisons inabaki kuwa timu pekee ambayo haijapoteza mechi kwenye ligi. Katika mchezo huo uliokuwa wa aina yake kutokana na ushindani mkali ilisababisha kupatikana kadi nne za njano, tatu kwa Prisons na moja kwa Simba. Mchezo huo ulianza kwa kasi kubwa wenyeji Simba wakionekana kufanya mashambulizi kupitia eneo la katikati wakati wapinzani wao wakionekana kucheza mpira wakujilinda muda wote na kujibu mashambulizi kwa kushtukiza.Hata hivyo, kadri ya muda ulivyokuwa unaenda Prisons walionekana kucheza kwa uhuru zaidi kutokana na wachezaji wengi wa Simba kuchezea mipira isiyokuwa na faida kwao na kushindwa kutengeneza nafasi ya kupata mabao.Dakika ya 30 mchezaji, Benjamini Asukile nusura aitangulize timu yake baada ya beki wa Simba Erasto Nyoni na golikipa Aishi Manula kukosa umakini, lakini matokeo yake alipiga mpira uliotoka nje.Mshambuliaji wa Simba, Meddie Kagere alionekana kupata wakati mgumu zaidi katika mchezo huo kutokana na safu ya ulinzi ya wapinzani wao kumchunga muda wote asipate nafasi ya kufunga bao matokeo yaliyofanya hadi wanaenda mapunziko wakiwa hawajafungana.Kipindi cha pili kilianza kwa kasi kila timu ikifanya mabadiliko ya wachezaji kuongeza nguvu kutafuta ushindi wa pointi tatu, licha ya mabadiliko hayo nikama kila timu ilimsoma mwenzake kutokana na kila upande kuonekana bora.Katika kipindi hicho Simba walionekana kuzidisha mashambulizi muda wote lakini Prisons walionekana kuwa bora kwenye safu ya ulinzi kwa kuwazuia wachezaji wa Simba wasipate nafasi ya kutengeneza mwanya wa kufunga.Jambo ambalo walifanikiwa kuwazuia wapinzani wao hao ambao wanaonekana kuwa bora muda wote kwa kumiliki mchezo kwenye eneo la kiungo katika mchezo huo."
a563a750d36fcdd1ebe1b64bc254675d689aa6ee," Jumatano wiki hii, gazeti moja la kiingereza la kila siku liliripoti kuwa kampuni ya Etisalat kwa kushirikiana na Deutsche Bank AG inaangalia uwezekano wa kuuza hisa zake asilimia 65, hatua ambayo imezivutia Vodacom Group Ltd na Millicom International Cellular.“Hizi ni taarifa za magazeti tu,” Mwenyekiti Al Haddad aliwaambia waandishi wa habari jana wakati akifungua duka jipya la Zantel lililopo mtaa wa Samora jijini Dar es Salaam.Alisema Etisalat Group ambayo ilikuwa na hisa ya asilimia 65 ilitangaza hivi karibuni kuongeza hisa zake Zantel kufikia asilimia 85. Asilimia nyingine 15 zinamilikiwa na serikali ya Zanzibar.Alipoulizwa kama kuna mpango wa Etisalat kununua hisa asilimia 15 zilizobaki, Mwenyekiti huyo alisema kampuni hiyo inaheshimu uwepo wa wadau wazalendo.Akizungumzia uzinduzi wa duka hilo jipya, Al Haddad alisema huo ni mwanzo mpya wa kufungua maduka kama hayo nchini nzima.Naye, Mkurugenzi wa wateja wakubwa wa Zantel, Ahmed Seif Mohamed alitoa ahadi ya kuimarisha huduma zao nchi nzima. Katika miaka ya hivi karibuni, Zantel imekuwa ikifanya mapinduzi makubwa katika sekta ya simu za mkononi Tanzania kwa ubunifu ambao umekuwa ukisaidia kustawisha maisha ya watu.Baadhi ya huduma hizo ni pamoja na Z-Kilimo ambayo huwezesha wakulima hata wa vijijini kuweza kupata taarifa muhimu za jinsi ya kuongeza uzalishaji na hivyo kuendeleza sekta ya kilimo.Huduma nyingine ni Islamic Portal, Discover Tanzania (Tourist Portal) na Reverse Ring Back tone (RRBT) ambazo zinawasaidia Watanzania kwa namna mbalimbali. Pia Zantel ni moja ya kampuni za simu za mkononi nchini zilizofikia makubaliano na kampuni nyingine za simu kuwezesha wateja wao kutuma na kupokea pesa miongoni mwao.Hii ni huduma ya kwanza ya aina hiyo Afrika ambapo mteja wa kampuni hiyo wa huduma ya EzyPesa anaweza kutuma na kupokea pesa kwenda mitandao mingine.Kwa sababu ya juhudi zake katika kuokoa maisha ya mama na mtoto, Zantel imeshawahi kupata tuzo inayoheshimika ya GSMA kwa mradi wa “Mobile Baby”, wakati mkakati wa “Fight Against Malaria” ulitambulika na Wizara ya Afya."
a599038bf7022cb0e9d0d9b9b901b3be58c0aca1," MSHAMBULIAJI wa Yanga, Heritier Makambo (pichani) amesema wamesafi ri umbali mrefu kutoka Jamhuri ya Kidemokrasia ya Kongo (DRC) hadi Tanzania yeye na wenzake kwa ajili ya kuchapa kazi tu.Makambo aliweka picha kwenye mtandao wa kijamii akiwa na wenzake kutoka Kongo, kipa, Klaus Kindoki na Papy Kabamba Tshishimbi na kueleza kuwa wapo nchini kuchapa kazi na si vinginevyo. “Hatujaja hapa nchini kwa ajili ya Rugby, wala muziki na sio kwa kingine chochote zaidi ya mpira tu, tumekuja kucheza Yanga na kuwapa raha mashabiki wetu,” alisema Makambo.Mchezaji huyo aliyejiunga na Yanga msimu huu akitokea Lupopo FC alisema kiwango kilichooneshwa na kikosi kizima kitaendelea katika mechi zijazo za Ligi Kuu Tanzania Bara. “Mtarajie mazuri zaidi kutoka kwenye jeshi hili, huu ni mwanzo tu, tutaendelea kuonesha kiwango bora kama tuliyoanza nayo,” alisema. Makambo ni miongoni mwa wachezaji walioifungia Yanga katika ushindi wa 2-1 dhidi ya USM Alger ya Algeria katika mchezo wa Kombe la Shirikisho Afrika uliochezwa juzi kwenye Uwanja wa Taifa Dar es Salaam, huku bao jingine likiwekwa kimiani na Deus Kaseke."
a59a4ee43d81b5eebeceb3b53b8737ecfc87a63d," WAZIRI wa Kilimo, Japhet Hasunga amewaambia wasindikaji wa korosho kuwa lengo la serikali ni kuongeza kiwango kikubwa cha usindikaji kuliko ilivyokuwa mwaka jana. Pia, amesisitiza kuwa serikali haitanunua tena korosho bali itaweka mazingira mazuri kwa Wafanyabiashara kununua zao hilo kutoka kwa Wakulima bila ya kuwalalia. Hasunga aliyasema hayo katika mkutano wake maaalumu alioutisha juzi katika ofisi za Wizara ya Kilimo Jijini Dodoma lengo likiwa ni kuzungumza na wasindikaji hao ili kujiandaa na msimu mpya wa ununuzi wa korosho ambapo taarifa rasmi ya Wizara itatolewa hivi karibuni. Alisema serikali pia inaendelea na azma yake ya kuongeza thamani ya zao la korosho kwa kuwasisitiza wabanguaji kuongeza ukubwa wa mazao ya korosho kwa kusindika zaidi ya ilivyokuwa msimu uliopita. “Tumeona kabla ya kutangaza taarifa rasmi ya Wizara yenye kuzindua rasmi msimu mpya wa ununuzi wa korosho, ni vyema tukutane nanyi wadau ili kujadiliana namna nzuri ya kuboresha biashara ya korosho kwa lengo la manufaa ya wakulima wetu,” alisema. Katika hotuba yake; Waziri Hasunga alielekeza kuwa wabanguaji hao wanapaswa kutoa taarifa kwa wizara kwa msimu wa kilimo wa 2019/20 katika maeneo kadhaa ikiwemo teknolojia wanazotumia katika ubanguaji na usindikaji wa korosho. Pia wanatakiwa kuelezea uwezo wa mashine zao kusindika kwa mwaka, idadi ya Wafanyakazi walioajiriwa katika viwanda, uwezo wa viwanda kubangua na kusindika korosho kwa mwezi na kwa mwaka vilevile mapendekezo ya bei ya kununulia kabla ya msimu kuanza.Alisema wasindikaji pia wanapaswa kuwa wa wazi katika kuishauri serikali namna nzuri ya kuboresha zoezi zima la ununuzi mpya wa korosho na kueleza changamoto wanazokutana nazo.Awali, katika taarifa yake, Kaimu Mkurugenzi wa Bodi ya Korosho Francis Alfred alisema uzalishaji wa korosho kwa msimu huu, unatarajia kufikia tani 350,000 na kuongeza kuwa tija itaongezeka ikiwa sehemu kubwa ya uzalishaji itabanguliwa na kusindikwa hapa nchini."
a5de11781e5f40cd401f20b475cc0051f06e0e3d," Akizungumza jana, Meneja wa Uwekezaji wa PPF, Selestine Some alisema mikakati ya mfuko huo ni kuongeza thamani ya uwekezaji kwa miaka miwili ijayo.Some alisema tangu mfuko huo ulipoanza mwaka 1978, ulikuwa na thamani ya Sh milioni 98, ambapo hadi kufika Septemba mwaka huu thamani ya mfuko imefikia Sh trilioni 1.37.Alisema Mfuko umekuwa ukiwekeza kwa kufuata kanuni za uwekezaji, ambao ni usalama wa fedha zinazowekezwa, uwezo wa kulipa, mapato na manufaa ya kijamii.Aidha, Some alisema faida ya uwekezaji, pia imekua hadi kufikia Sh bilioni 195 hadi Septemba mwaka huu, ikiwa ni ongezeko la asilimia 70, ukilinganisha na faida ya mwaka jana.Alisema kwa mwaka 2011, faida ya uwekezaji ilikuwa ni Sh bilioni 91.37; na mwaka jana mfuko huo ulipata faida ya Sh bilioni 115.15. Katika hatua nyingine, Some alisema mfuko wake ambao ni wa kwanza kwa kutoa mikopo kwa vikundi vya kuweka na kukopa (saccos) zilizopo maeneo ya kazi, tayari imeshatoa mikopo ya thamani ya Sh bilioni 56.Meneja Uhusiano na Masoko wa PPF, Lulu Mengele alisema pamoja na kutekeleza majukumu ya msingi, ikiwa ni pamoja na kulipa mafao ya pensheni na mafao mengine kwa wanachama, pia amekuwa wakihusika na kusaidia katika masuala ya kijamii, kama vile elimu, afya, michezo na yale yenye faida ya taifa.Alisema kwa mwaka huu, jumla ya Sh milioni 210 zilitengwa kwa ajili ya kutoa huduma kwa jamii. Alitoa mfano wa ujenzi wa kituo cha polisi huko Mwanza, chenye thamani ya Sh milioni 49.5."
a5f0d36e3a2181a7c9399c83265993b63e4f7868, Akizungumza katika kikao cha bodi ya WETCU aliyekuwa Mwenyekiti wa Bodi hiyo Hassan Mwakasubi alisema kushuka kwa kiwango cha uzalishaji unatokana na benki kukataa kukopesha vyama vya msingi .Alifafanua kuwa vyama hivyo vimekataliwa mikopo baada ya kushindwa kurejesha mikopo ya pembejeo .Mwakasubi alisema vyama vya msingi 68 vimekosa mikopo ambapo 56 vilitegemea mkopo kutoka CRDB na 12 vilitegemea mkopo kutoka NMB.
a60c2d34fa4321a8f1aafc53adcc0bd77e696d91," Aidha, Gallawa ameziagiza Halmashauri za wilaya na Manispaa mkoani Dodoma, kuwatafutia wamachinga maeneo mazuri ya kufanyia biashara yenye mwingiliano wa watu, unaotengeneza fursa nzuri ya soko la bidhaa wanazouza.Alisema hayo juzi alipokutana na uongozi wa wamachinga Mkoa wa Dodoma, unaojumuisha wamachinga wanaofanya biashara zao kwenye masoko ya Dk Rehema Nchimbi Machinga Complex, Sabasaba, Sarafina, Stendi Kuu, Jamatini na Tambuka Reli.Akizungumza kujibu hoja za wamachinga hao, alisema kwamba kwa kuwa na Saccos wanaweza kupata mikopo kirahisi kutoka benki mbalimbali na kukuza mitaji yao.Akizungumzia maeneo mazuri ya biashara, alitaka halmashauri kuhakikisha wanatwaa maeneo hayo, hata kwa njia ya kulipa fidia kwa wanayoyamiliki, kama wakikosa maeneo mazuri ambayo yako huru ili kuondoa tatizo la ufanyajibiashara.Aliitaka halmashauri kuainisha maeneo hayo kwa kushirikisha wamachinga. Katika mazungumzo yao na Mkuu wa Mkoa, wafanyabiashara hao wadogo walitaja baadhi ya changamoto wanazokabiliana nazo ni ugumu wa upatikanaji mikopo ya mitaji na maeneo mazuri ya kudumu ya kufanyia biashara.Kwa upande wa maeneo mazuri ya kudumu ya masoko, walilalamika kuwa Halmashauri ya Manispa ya Dodoma imewatafutia maeneo ya biashara ya muda tu, ambayo inakua vigumu kuyaendeleza na kuyaombea mikopo.Pia walisema wanafanya biashara kwa mashaka ya kuondoshwa wakati wowote. Walisema wanapojaribu kufuatilia maeneo ya kudumu, wanaelekezwa maeneo ambayo yako nje ya mji kama Nzuguni na Nala, sehemu ambazo hazina mwingiliano wa watu.Katika kuanzisha Saccos, Gallawa alimwagiza Ofisa Ushirika Mkoa kuwasaidia masuala yote ya kitaalamu na kuwasimamia hadi Saccos hiyo ianze.Vilevile, alimwagiza Ofisa Biashara Mkoa kwa kushirikiana na maofisa biashara wa wilaya za Dodoma, ambazo hazina shirikisho za wamachinga kuhakikisha wanawatambua wamachinga maeneo yao, na kuwaunganisha katika umoja ili waweze kushirikishana juu ya fursa na changamoto mbalimbali na kupiga hatua kwa pamoja."
a61b719feefe1e856ea6db2cefeedeb4eecf7837,"['Jose Mourinho ameteuliwa kuwa mkufunzi mpya wa Tottenham akichukua nafasi ya Mauricio Pochettino ambaye alifutwa kazi siku ya Jumanne.', 'Mourinho amepata kuwa mkufunzi wa Man United na Chelsea hapo kabla, na tayari ametia saini kandarasi ya kuinoa Spurs hadi mwisho wa msimu wa 2022-23. ', ""''Jose ni moja ya wa wakufunzi waliofanikiwa sana katika soka'', ameema mwenyekiti wa Spurs, Daniel Levy."", 'Pochettino mwenye umri wa miaka 47 alifutwa kazi kama mkufunzi wa Spurs Jumanne usiku baada ya kuhudumu katika klabu hiyo kwa kipindi cha miaka mitano.', 'Katika kipindi hicho, klabu hiyo yenye maskani yake kaskazini mwa London ilipata mafanikio ya kutajika na kuwa moja ya timu tishio England. ', 'Raia huyo wa Argentina aliiongoza Spurs kufika katika fainali ya kombe la klabu bingwa Ulaya msimu uliopita ambapo walipoteza kwa Liverpool.', 'Hata hivyo msimu huu umeanza vibaya, ambapo klab hiyo imekuwa ikipata vipigo vya mara kwa mara, ikiwemo kipigo cha 7-2 kutoka kwa Bayern Munich mwezi uliopita. ', 'Spurs kwa sasa ipo katika nafasi ya 14 ya msimamo wa ligi ya Primia wakiwa na alama 14, ikiwa ni alama tatu tu juu ya mstari wa timu zilizo hatarini kushuka daraja. ', 'Pia, kumekuwa na ripoti kuhusu mkwaruzano kati ya Pochettino na mwenyekiti wa klabu hiyo Daniel Levy.', 'Hali hiyo, imewalazimu wakuu wa Spurs kumpiga kalamu Pochettino na kusaka usaidizi wa mkongwe Mourinho. ', 'Mourinho ambaye ni raia wa Ureno amekuwa bila kazi ya ukufunzi tangu alipofutwa kazi na United mnamo Disemba 2018. ', 'Mkufunzi wa Bournemouth Eddie Howe, kocha wa RB Leipzig Julian Nagelsmann na aliyekuwa kocha wa Juventus Masimilliano Allegri wote walikuwa wakihusishwa na uhamisho wa kujiunga na Spurs, lakini wamezidiwa kete na Mourinho.', 'Spurs haijawahi kumsajili mkufunzi aliye na mahitaji ya kiwango cha juu zaidi kama Mourinho, na wala haijawahi kutumia fedha nyingi kuwanunua wachezaji kama vile alivyozoea katika klabu za Real Madrid na Man United. ', 'Hivyo basi mashabiki wengi watashangazwa kwamba huenda akajiunga na klabu hiyo huku kocha wa RB Leipzig Julian Nagelsman akionekana kijana zaidi na mwenye uwezo wa kuongoza klabu hiyo.', 'Lakini Spurs katika miaka ya hivi karibuni wametoka mbali chini ya ukufunzi wa Pochettino . ', 'Wana uwanja mpya uliojengwa kwa thamani ya pauni bilioni moja  na uwanja wa mazoezi mbali na kufuzu kushiriki katika ligi ya mabingwa mara nne mfululizo huku uuzaji wa baadhi ya wachezaji ukiwasaidia na kuifanya klabu kuwa klabu iliojipatia faida kubwa duniani.  ', 'Kwa sasa wana kikosi chenye talanta.', 'Mourinho amekuwa nje ya ukufunzi kwa takriban mwaka mmoja sasa  na huku akiendelea kuishi mjini London, kazi hiyo inamfaa sana.']"
a6317e7e908c3743410f36809b05c91d0597b32b," CHUO Kikuu Huria nchini (OUT) kimeshika nafasi ya 13 kati ya vyuo vikuu huria 102 kwa ubora duniani na kwa Afrika kimeshika nafasi ya pili. Makamu Mkuu wa chuo hicho, Profesa Elifas Bisanda alisema hayo alipokuwa akizungumza na HabariLeo chuoni hapo juzi.Profesa Bisanda alisema Februari, mwaka huu ilitolewa taarifa ya ubora wa vyuo vikuu huria duniani ambapo vipo vyuo vikuu huria 102 kati ya hivyo, OUT imeshika nafasi hiyo ya 13 kwa ubora. Aliongeza kuwa katika Afrika vyuo vikuu huria vipo tisa, chuo hicho nchini kimeshika nafasi ya pili kwa ubora na Chuo Kikuu Huria Afrika Kusini ndicho kilichoshika nafasi ya kwanza. Kwa mujibu wa Profesa Bisanda, katika vyuo vyote 49 vilivyopo nchini, OUT ni namba sita kwa ubora.Kwa upande mwingine alielezea changamoto iliyopo katika chuo hicho kuwa ni Jumuiya ya Watanzania kutoelewa vizuri mfumo wa elimu masafa, wakifikiria kuwa ni elimu ya chini na hafifu. Alisema katika chuo hicho wanafunzi wanakuwa na uelewa mkubwa kwa kuwa hawafundishwi darasani lakini wanapewa maeneo yote ya kusoma ili wayapitie waweze kufanya vizuri katika mitihani yao. “Mtihani unatungwa kulingana na mtaala. Na ubora wa elimu inayotolewa chuoni hapa hauwezi kulinganishwa na vyuo vingine kwa kuwa mwanafunzi anasoma katika wigo mpana,” alisema.Alisema hata wanafunzi wanaomaliza Kidato cha Sita hawaelewi ubora wa elimu unaotolewa na chuo hicho, hivyo wamekuwa wakifanya kampeni shuleni kwa ajili ya kuwaelimisha wanafunzi hao kujiunga na OUT. Mwaka jana chuo hicho kilikuwa na wanafunzi 8,000 lakini sasa wamefikia wanafunzi 12,994 na kabla ya kuondolewa kozi ya foundation mara ya kwanza na hatimaye kurudishwa chuo hicho kilikuwa na wanafunzi 16,000."
a63c46f1c92fb53c522c6f26246a5558e86ba3fd," SERIKALI imetakiwa kuzitambua bandari bubu zilizopo ukanda wa Unguja na Pemba ili kuepuka nyingine kutumiwa kwa ajili ya biashara ya magendo.Naibu Mkuu wa kikosi cha kupambana na magendo Zanzibar (KMKM), Khamis Simba ameyasema hayo wakati akichangia sheria mpya ya kupambana na magendo katika mafunzo yaliyowakutanisha watendaji wa taasisi hiyo pamoja na wakuu wa wilaya na mikoa.Amesema kisiwa cha Pemba kinaongoza kwa kuwa na bandari bubu nyingi ambazo ni maarufu na kwa kiasi kikubwa hutumiwa kwa ajili ya kusafirisha magendo.Alifahamisha kwamba wakati umefika kwa baadhi ya bandari hizo hutambuliwa rasmi na kutumiwa na wananchi kwa shughuli zao za kibiashara ikiwa ni moja ya mikakati ya kupunguza magendo.''Ni kweli lipo tatizo la kasi ya magendo katika visiwa vya Unguja na Pemba ambalo limechangiwa kwa kiasi kikubwa na wingi wa bandari ambazo sio rasmi,'' alisema.Naibu Waziri wa Nchi, Ofisi ya Rais, Tawala za Mikoa na Serikali za Mitaa Shamata Shaame alisema wakati umefika kwa wananchi kuacha kujishughulisha na magendo, kutumia njia za usafiri na usafirishaji wa bidhaa sahihi zinazokubalika.Amesema athari za magendo ni kubwa ikiwemo uwezekano wa kuingiza bidhaa ambazo ni hatari ikiwemo silaha, lakini pia kulikosesha taifa mapato yake halali kwa ajili ya shughuli za kiuchumi na maendeleo.Aliwataka viongozi wa shehia kuanzia masheha, wakuu wa wilaya na mikoa kusaidia katika mapambano dhidi ya magendo ambayo hufanyika katika maeneo yao.''Serikali imeleta sheria ya kupambana na magendo ambayo mafanikio yake yatapatikana kama viongozi wote wa shehia ikiwemo masheha, wakuu wa wilaya na mikoa watashiriki kikamilifu kupambana na uhalifu huo,'' amesema.Mwanasheria wa Wizara ya Nchi, Ofisi ya Rais, Tawala za Mikoa na Serikali za mitaa Fatuma Mtumweni alisema Sheria ya magendo namba 1 ya mwaka 2003, suala la magendo linatajwa kuwa kosa la jinai.Alisema magendo ni kosa la jinai ambapo mtu atakayekamatwa na kutiwa hatiani atalazimika kwenda jela miaka 25 na chombo chake cha usafiri kutaifishwa.“Wananchi wanatakiwa kuifahamu vizuri sheria hii pamoja na marekebisho yake, kwa sababu sasa kosa la kukamatwa na magendo limekuwa la jinai na adhabu yake jela miaka 25 pamoja na chombo kilichotumika kufanya magendo kutaifishwa,'' alisema."
a641973697045ecb002324e5e94e194b5043f695," WANAFUNZI wote katika shule za bweni nchini, wametakiwa kupimwa kujiridhisha na afya zao, ikiwemo ugonjwa wa kifua kikuu (TB) na kuondokana na ujazaji wa fomu za afya bila kupimwa.Agizo hilo limetolewa na Waziri wa Afya, Maendeleo ya Jamii, Jinsia Wazee na Watoto, Ummy Mwalimu ambaye ameagiza shule zote za bweni, kutekeleza kazi hiyo na wakati huo huo waganga wakuu wa kila mkoa, wametakiwa kufanya ukaguzi kama utekelezaji umefanyika.Ummy alisema hayo jana jijini Dar e s Salaam wakati akikabidhi magari 10 na pikipiki 35 kwa uongozi wa mikoa, kwa ajili ya kusimamia na kuhakikisha wananchi wanapatiwa huduma ya kifua kikuu na ukoma ipasavyo.“Waganga wakuu wote, pitieni mkague shule zilizoko katika mikoa yenu, hakikisheni wanafunzi wamepimwa na siyo kujaziwa fomu za afya kiholela huku afya zao zikiwa hazieleweki,” alisema Ummy.Alisema, “Wazazi wamekuwa wakishiriki kutoa fedha hata elfu kumi ili watoto wao wajaziwe fomu za afya mashuleni, bila kupimwa, jambo ambalo linaonesha kuwa hakuna umakini katika kuzingatia afya.” Aliwataka madaktari kuzingatia miiko ya kazi zao kwa weledi kama inavyostahili. Alisema ni muhimu kwa waganga wakuu wa mikoa na wilaya, kutembelea shule za bweni kujua kama wanafunzi wamepimwa.Aliwaelekeza kukagua fomu za afya, kwa kuwa wapo wanafunzi wanaokwenda shuleni wakiwa wanaumwa, jambo ambalo wanaweza kuambukiza wengine. Kuhusu magari na pikipiki, alisema yamenunuliwa na serikali kupitia wizara wakishirikiana na Shirika la Kijerumani la Mapambano dhidi ya Kifua Kikuu na Ukoma (GLRA).Yamegharimu Sh milioni 778 lengo likiwa ni kuhakikisha huduma zinawafikia wananchi kwa wakati. Alisema yatasaidia katika usimamizi wa shughuli za mpango, kuhakikisha wagonjwa wa kifua kikuu na ukoma wanapatiwa elimu, wanagunduliwa na kupatiwa matibabu.Alitaja mikoa iliyokabidhiwa magari hayo ni Lindi, Tabora, Songwe, Kilimanjaro, Ilala, Mtwara, Kagera, Rukwa, Ruvuma na Pwani. Pikipiki zimegawiwa katika halmashauri 35. Kwa mujibu wa waziri, kila mwaka Tanzania inakadiriwa kuwa na wagonjwa wapya wa kifua kikuu wapatao 154,000.Kati yao, asilimia 44 ndiyo waliogunduliwa. Mwakilishi Mkazi wa GLRA, Burchard Rwamtoga alisema kuanzia mwaka 2016 shirika limekuwa likisaidia wizara kununua magari kwa bei nafuu hususani fedha zinazotolewa na Global Fund.Alisema ununuzi wa magari kwa njia hiyo, una nafuu na wamenunua magari matatu zaidi na pikipiki 35 badala ya 28."
a687352ae1f99b7ee12fb52db8d3eff7b5842396," MENEJA wa Mamlaka ya Usimamizi wa Bima (TIRA) Kanda ya Kati, Stella Rutaguza amesema udanganyifu katika malipo ya fi dia ya bima kunachangiwa na watu kutaka kujinufaisha na malipo hayo.Akitoa elimu ya bima kwa madiwani wa jiji la Dodoma, Rutaguza alisema wanaodai fidia za bima wanaona malipo ya bima ni sehemu ya wao kujinufaisha ikiwa ni tofauti na malengo ya bima.Alisema malipo ya fidia ya bima hayako kwa ajili ya kumnufaisha mhusika bali kurejesha mali iliyoharibika kwa thamani ile ile kabla ya kutokea uharibifu au madhara. “Watu wengi wanafikiri unapolipwa bima ni wakati wa kunufaika, mtu kama alitakiwa kulipa ada za watoto atataka kulipa kutokana na kinachopatikana kwenye malipo ya bima, ila bima kazi yake ni kufidia palepale ulipokuwa kabla ya ajali,” alisema.Aidha, Rutaguza aliwataka madiwani hao kushiriki kutoa elimu na kupambana na mawakala ambao wanajihusisha na kuuza bima feki. “ Miezi kadhaa tumefanya msako na tulibaini uwepo wa watu wanaouza bima feki, na mpaka sasa tuna kesi nne za watu tuliowakamata, hivyo Dodoma imekuwa jiji ni lazima tuikatae hali hii kwa kushiriki kutoa elimu na kupambana na uhalifu huu,” alisema. Rutaguza pia aliwaomba viongozi hao kuelimisha wananchi wao umuhimu wa kuwa na bima za maisha, nyumba, vyombo vya moto na bima zingine na namna ya kushughulikia malalamiko yao endapo ataona malipo ya bima waliyolipa hayawastahili."
a68e1cd072da13f6815d92b3427e65f18ce0d7a7," JINAMIZI la vifo vya wajawazito limezidi kuukumba Mkoa wa Songwe ambapo wakati maeneo mengine nchini vikiendelea kupungua, mkoani vinaongezeka kwa kasi.Takwimu zinaonesha kuwa bado vifo hivyo vya uzazi mkoani hapa vinaongezeka mwaka hadi mwaka kwani mwaka 2016 vilikuwa 26, mwaka 2017 vikawa 27 na mwaka 2018 vikaongezeka zaidi na kufikia 32.Mkuu wa Mkoa wa Songwe, Nicodemus Mwangela alibainisha hayo wakati wa uzinduzi wa kampeni ya kuzuia vifo vitokanavyo na uzazi na watoto wachanga mkoani humo ya kupitia Kampeni ya ‘Jiongeze Tuwavushe Salama, Maneno Basi Sasa Vitendo’.“Tumeamua kutokomeza vifo vitokanavyo na uzazi na vifo vya watoto wachanga kupitia kampeni hii. Hatufanyi vizuri katika kutokomeza vifo vya wajawazito kwani takwimu zinazidi kupanda,” alisema.Alitaja baadhi ya sababu zinazosababisha vifo hivyo kuwa ni pamoja na kutoka damu nyingi wakati wa kujifungua, kifafa cha mimba, maambukizi ya virusi vya Ukimwi, upungufu wa damu na kuharibu mimba.Hata hivyo alisema iwapo wakuu wa wilaya wakisimama vema kuwasimamia na kuwawajibisha watendaji walioko chini yao, mkoa unaweza kupunguza vifo hivyo.Pia aliwataka wataalamu wa tiba, familia na wananchi kuhakikisha mama mjamzito anapumzika, anapata chakula kinachostahili na pia kuimarisha mfumo wa utoaji elimu ya masuala ya uzazi.“Mkoa unayo kazi kubwa ya kutokomeza vifo hivi na leo tumezindua kampeni hii ambapo wakuu wa wilaya zote mkoani Songwe wamesaini hati ya makubaliano ya kutoa kipaumbele katika afya ya uzazi na mtoto,” alisema.Mwangela alisema makubaliano hayo yanalenga kuboresha miundombinu ya kutolea huduma za afya ya uzazi na mtoto, kuwezesha asilimia 50 ya vituo vya afya kutoa huduma ya upasuaji wa akinamama wajawazito na huduma ya damu salama.Mganga Mkuu wa Mkoa wa Songwe, Dk Kheri Kagya alisema kampeni hiyo inalenga maeneo tisa ikiwa ni pamoja na kutoa huduma rafiki kwa vijana, elimu na ushauri nasaha, vipimo na matibabu stahiki na kuhakikisha mjamzito anajifungulia katika kituo ambacho kina wataalamu wenye ujuzi, vifaa tiba muhimu na dawa.Maeneo mengine ni huduma za dharura kwa matatizo yatokanayo na uzazi, damu salama na ya kutosha, ushirikishwaji wa jamii, taarifa ya kifo cha uzazi na mtoto mchanga pamoja na huduma za rufaa.Aliitaja mikakati iliyowekwa ili kufikia malengo ya mpango huo kuwa imelenga kuboresha huduma kabla ya ujauzito, wakati wa ujauzito, huduma kwa mtoto mchanga, huduma baada ya kujifungua na huduma kwa vijana."
a6a82b5f5fd74c15ab95ee41d3b1bdb093dd6d5f," Akikabidhi pikipiki sita kwa washindi kutoka kanda ya Kusini (Iringa), Kaimu Mkuu wa Kanda Kusini Magharibi wa Vodacom Tanzania, Benedict Kitogwa aliwahimiza wateja wa mtandao huo kuendelea kucheza promosheni hiyo.“Promosheni hii ni yenye manufaa makubwa sana kwa wateja wetu ukizingatia inawasaidia kukabiliana na tatizo la usafiri linalowakabili watanzania na nchi kwa ujumla na pia kama njia mojawapo ya kuwaongezea kipato,” alisema Kitogwa.Awali Meneja Mauzo, Galus Baltazal na Meneja wa Vodacom Iringa, John Watosha aliwapongeza washindi hao na kuwahimiza kuendelea kutumia mtandao wa Vodacom kila wakati.Baadhi ya washindi wa Timka na Bodaboda waliopewa pikipiki zao hapo jana ni Aloyce Mboya, Francis Mlelwa, Salome Kalinga na Hassan Ahmed Abdallah ambao kila mmoja alijishindia bodaboda moja.Aloyce Mboya ambaye ni mshindi mmojawapo wa promosheni hiyo alibainisha kuwa sasa tatizo la usafiri kwake ni ndoto na pia anaweza kuitumia kama njia ya kujiingizia kipato.Kujiunga na promosheni hii mteja anatakiwa kuandika neno PROMO na kutuma kwenda nambari 15544."
a6ab6279c49859a309e7635bf5c9a58cb67cdb1e," NAIBU Waziri wa Maliasili na Utalii, Constantine Kanyasu amekemea taarifa za kupotosha wananchi kuhusu mradi wa ujenzi wa bwawa la kuzalisha umeme la Stiegler kuwa unaharibu Pori la Akiba la Selous.Amesema taarifa hizo si sahihi na amewaomba wananchi kutowaamini wanaotoa taarifa hizo potofu.Kanyasu alisema hayo mwishoni mwa wiki mkoani hapa baada ya kutembelea eneo linalotekelezwa mradi huo.Alisema kuwa bwawa hilo, litakuwa na faida nyingi kwa wahifadhi wa pori hilo na wanyama kupata maji wakiwa huko huko na hivyo kuacha kwenda katika maeneo ya wananchi kwa lengo la kutafuta maji.Alisema kuwa wanyama wamekuwa wakileta madhara kwa wananchi kutokana na kukosa maji, lakini ujenzi huo utapunguza usumbufu wa wanyama kuvamia makazi ya watu.Aliwataka wananchi kutoweka makazi karibu na hifadhi, ili kuepusha muingiliano baina yao na wanyama.Kanyasu alisema kuwa mradi huo, hautakuwa na athari zozote kwenye pori hilo la akiba, kama inavyodaiwa na baadhi ya watu wasioutakia mema mradi huo.Kwamba mradi huo baada ya kukamilika, utakuwa na faida kubwa kwa wananchi kupata umeme wa uhakika, lakini pia kuliingizia taifa fedha za kigeni.“Mradi huu ukikamilika utaliingizia taifa fedha nyingi na fedha hizo zitasaidia Mamlaka ya Usimamizi wa Wanayamapori (Tawa) kuongeza ulinzi kwenye bwawa hilo na wanayamapori kwa nguvu kubwa,” alisema.Awali, akitoa maelezo ya mradi kwa Naibu Waziri, Meneja Miradi, Usafirishaji na Uzalishaji kutoka Tanesco Makao Makuu, Florence Gwang’ombe alisema kuwa Mradi wa Umeme Rufiji ni mradi wa kimkakati, ambao unafadhiliwa na serikali na unahusisha ujenzi wa ukuta wa zege kubwa, ambao utatumika kuzuia maji.Gwang’ombe alisema kuwa pia kutakuwa na ujenzi wa kuta ndogo, ambazo zitasaidia kuzuia maji yasitoroke, ujenzi wa nyuma ya kuzalisha umeme na kituo cha kusafirisha umeme na mabwawa madogo manne, yatakayozuia maji yasitoroke katika bwawa kubwa.Akizungumzia kuhusu jukumu la Wizara ya Maliasili na Utalii, alisema kuwa katika ulinzi na vibali, maandalizi yapo vizuri na kwamba mpaka sasa hawajakwama popote.Kwamba wapo katika mkakati wa kuandaa mpango kulingana na matakwa ya mkandarasi na kuikabidhi na kwamba huduma zote za maji na umeme zimekamilika."
a6f9524e2d54f0bb869afdd4df7a74c6304c4781," Pamoja na sinema hizo zenye wanawake kama ndio waigizaji nguli zimefanya vyema, idadi ya wahusika wakuu wanawake imeporomoka kutoka asilimia 29 mwaka 2016 hadi asilimia 24 kwa mwaka 2017.Utafiti huo umefanywa na Kituo cha utafiti wa mienendo ya wanawake katika televisheni na filamu kwa kuangalia sinema 100 zilizofanywa vyema katika soko la Marekani.Katika filamu 100 zilizoangaliwa, asilimia 58 zina wahusika wakuu wanaume ikiwa ni mara mbili zaidi ya wanawake na asilimia 18 ilikuwa mkusanyiko tu.Utafiti huo umeonesha kwamba asilimia 45 za filamu ambazo wahusika wake wakuu ni wanawake, muongozaji wa filamu au mwandishi wa simulizi ni mwanamke.Lakini utafiti umeona kwamba katika filamu ambazo wahusika wakuu ni wanaume waandishi pia ni wanaume wahusika wakuu katika filamu hizo ni asilimia 20 tu. Utafiti huo pia wahusika wakuu wanawake wanaweza kuonwa zaidi katika sinema zinazotengenezwa huru kuliko katika studio kubwa.Wanawake katika sinema huru wanakuwa asilimia 65 wakati katika studio kubwa ni asilimia 35. Kwa wanaume ni tofauti, ambapo kwenye studio kubwa wahusika hufikia asilimia 54 wakati katika matoleo huru wanakuwa asilimia 46. Hata hivyo, wahusika wenyewe wanawake katika sinema hizo ni vijana zaidi kuliko wanaume ambao huwa watu wazima.Wanawake wahusika wakuu wanaweza kuwa katika miaka ya 30 (31%) na kwenye miaka 40 (27%), wakati wanawake wapo katika miaka yao ya 20 (32%) na 30 (25%).Wanawake waliopewa nafasi ya kuzungumza ni asilimia 34 ikiwa ni ongezeko la asilimia 2 kutoka mwaka 2016. Ikiwa ni asilimia 37 ya wahusika wakuu sawa na mwaka 2016 Pia utafiti umeonesha kwamba miongoni mwa wahusika wote wa kike wenye kuzungumza asilimia 30 walikuwa ni wanawake mashombe ikiwa ni ongezeko dogo kutoka asilimia 25 ya mwaka jana.Asilimia 16 walikuwa watu weusi asilimia 7 latino na asilimia 7 nyingine ni Waasia. Pia kuna tofauti kati ya wanawake na wanaume inapofikia aina ya uhusika katika madaraka.Wanawake wanaweza kupata nafasi ya uhusika mkuu katika komedi (30%) au drama (30%), ikifuatiwa na sinema za mapigano (17%), za kutisha (13%), za vikaragosi (4%) na simulizi za kisayansi (4%).Wahusika wakuu wanaume wanaweza kutokea katika filamu za mapigano asilimia 38 wakifuatiwa na komedi asilimia 20m, vikaragosi 18%), drama 13%,picha za kutisha asilimia 7 na masimulizi ya sayansi 4%."
a71160643f6e2171f2be2e52c11c8332e16b045f," WAWAKILISHI wa Tanzania kwenye michuano ya Ligi ya Mabingwa Afrika Simba wamepangwa kundi moja na mabingwa wa Misri Al Ahly kwenye hatua ya makundi ya michuano hiyo inayotarajia kuanza Januari 11 mwakani.Mbali na Al Ahly timu nyingine zilizopangwa pamoja na Simba kwenye kundi D ni pamoja na AS Vita ya Jamhuri ya Kidemokrasia ya Congo(DRC) na JS Soura ya Algeria katika ratiba ya hatua ya makundi ya michuano hiyo iliyotangazwa na Shirikisho la Soka la Afrika(CAF) jana. Simba iliingia hatua ya makundi ya michuano hiyo baada ya kuitoa timu ngumu ya Nkana Fc toka Zambia kwa mabao 4-3 ambapo kwenye mchezo wa kwanza uliochezwa Kitwe, Zambia Simba ilifungwa mabao 2-1 kabla ya kupata ushindi wa mabao 3-1 kwenye mchezo wa marudiano uliochezwa kwenye Uwanja wa Taifa.Mabao yaliyoivusha Simba kwenye hatua ya makundi yalifungwa na kiungo Jonas Mkude aliyefunga bao la kusawazisha kwa shuti kali, Meddie Kagere aliyefunga bao la kichwa na Cleatus Chama akifunga bao la tatu. Kabla ya kucheza na Nkana Fc, mabingwa hao wa soka wa Tanzania Bara waliitoa mashindanoni timu ya Mbabane Swallows ya Swaziland kwa mabao 8-1, ikiwa ni baada ya kupata ushindi wa mabao 4-1 nyumbani na kisha kwenda kupata ushindi wa mabao 4-1 ugenini. Mara ya mwisho Simba ilitinga hatua ya makundi ya michuano hiyo mwaka 2003 kwa kuwatoa waliokuwa mabingwa watetezi Zamelek ya Misri.Katika mchezo wa kwanza uliopigwa katika dimba la Taifa Dar es Salaam Simba ilipata ushindi wa bao 1-0 na katika mchezo wa marudiano uliochezwa Misri, Zamalek walishinda kwa bao 1-0 na mchezo huo kuamuliwa kwa mikwaju ya penalti kwa Simba kushinda kwa penalti 3-2. Nahodha wa zamani wa Simba Selemani Matola alisema timu yake hiyo ya zamani imepangwa kwenye kundi la kawaida na wakijipanga vizuri wanaweza kufanya vizuri. “Hapo wa kuogopwa ni Al Ahly tu na hata nao pia siku hizi ni wa kawaida tu; As Vita na JS Soura ni timu za kawaida, na ziko kwenye kiwango cha Simba tu,”alisema Matola aliyekuwa nahodha wa Simba wakati wanaingia hatua ya makundi mwaka 2003."
a73018ec3aacba5c1ca71831f183eda81f1481c4," Hayo yalisemwa na Waziri wa Uwezeshaji Wanawake na Watoto, Zainab Omar Mohamed wakati akijibu swali la nyongeza la Mwakilishi wa Jimbo la Kitope, Mshimba Makame Mbarouk (CCM) aliyetaka kujua lini wajasiriamali wanawake watawezeshwa na kufanya biashara kwa faida na kuinua uchumi.Mohamed aliitaja mikakati hiyo inayochukuliwa kwa sasa ikiwemo kuanzishwa kwa Soko la Jumapili ambalo limewakusanya wafanyabiashara wanawake kutoka vijijini.Alisema Soko la Jumapili ambalo limeanzishwa mwaka jana limepata mafanikio makubwa ambapo kazi ya Wizara kwa sasa ni kuhakikisha linaendelezwa.“Mheshimiwa Naibu Spika Wizara imeweka mikakati ya kuendeleza Soko la Jumapili ambalo limeanzishwa kwa wanawake ili liwasaidie kuuza na kuonesha bidhaa zao mbalimbali,” alisema.Aidha Mohamed alisema Soko la Jumapili tayari limeanzishwa pia katika Kisiwa cha Pemba kwa ajili ya kuwawezesha wajasiriamali wanawake kuonesha bidhaa zao na kuuza.Mapema Mohamed alisema Wizara imeanza kutoa elimu kwa wajasiriamali wanawake kuona kwamba wanafanya kazi zao za uzalishaji kwa mafanikio na kupata faida.Alisema Wizara ya Uwezeshaji katika miaka 10 iliyopita imefanya kazi kubwa ikiwemo kutoa mikopo kwa wanawake kwa asilimia 80 lakini kwa bahati mbaya bado hakuna mafanikio kwa wanawake kujikomboa kiuchumi.“Wizara sasa imeweka kipaumbele cha kwanza cha kutoa mafunzo na elimu kwa wajasiriamali wanawake kuhakikisha wanafanya biashara zao vizuri kwa faida,” alisema.Soko la Jumapili limeanzishwa Unguja na Pemba kwa ajili ya kuwawezesha wajasiriamali wanawake kuonesha bidhaa zao na kuziuza kwa wananchi."
a76cc2dc5b6c59d0ffe466c8dd6f4be22c0dabbe," MKAGUZI na Mdhibiti Mkuu wa Hesabu za Serikali (CAG), Profesa Mussa Assad ametoboa siri ya kupewa kazi ya kufanya ukaguzi kwenye miradi ya serikali ya Sweden, inayotekelezwa hapa nchini.Akizungumza na gazeti hili jana, Profesa Assad alisema hatua hiyo imekuja baada ya Ofisi yake ya Ukaguzi ya Taifa (NAOT), kufanya vizuri kwenye mashindano ya ukaguzi ya kimataifa ya Afrika.Alisema kutokana na ushindi huo, serikali ya Sweden imeonesha imani kubwa kwa ofisi hiyo na hivyo kuingia nao mkataba unaohusisha miradi tisa. Mkataba huo ni wa miaka mitatu ambao utamalizika mwaka 2022, ambapo ofisi hiyo ya CAG itakagua miradi yote ya Sweden iliyofanyika kwa ushirikiano na Tanzania.Miradi hiyo ni ile ya bajeti ya serikali ambayo inaiwezesha kutimiza majukumu ya kisera, kuimarisha ukusanyaji wa mpato ya ndani ya kodi na yasiyo ya kodi. Mkataba mwingine ni kwa ajili ya kusaidia Mpango wa Elimu kwa Matokeo (EPforR).Mkataba wa tatu ni Marekebisho ya Mkataba wa Mpango wa Kusoma, Kuhesabu na Kuandika ambao fedha zake zilitolewa na Taasisi ya Kimataifa ya Global Partnership for Education (GEP) na kukabidhiwa kwa nchi ya Sweden ili iweze kuusimamia.Mingine ni ile ya Mradi wa Mpango wa Maendeleo ya Ardhi, ulioingia na Wizara ya Ardhi, Nyumba na Maendeleo ya Makazi, Mradi wa Tanesco wa Kilovolti 220 wa kusambaza umeme katika miji ya Makambako, Songea, Njombe na maeneo mengine ya Mkoa wa Ruvuma. Mradi mwingine ni wa Usambazaji wa Umeme Vijijini (REA), Mradi wa Tanesco wa Hale na Mradi wa Tafiti katika Vyuo Vikuu vya Dar es Salaam, Muhimbili, Ardhi na Tume ya Sayansi na Teknolojia.“Zamani walikuwa wanatafuta wakaguzi wa nje kufanya kazi zao, lakini mwaka jana tukaanza nao mazungumzo na ofisi yangu ili tufanye nao kazi, na waliona ni busara badala ya kuwapa wakaguzi kutoka nje hizo fedha bora watupe sisi ili tuweze kusapoti bajeti yetu katika uendeshaji,” alisema Profesa Assad na kuongeza; “Na pia wanaamini tutafanya vizuri kwa kuwa kuna mradi walitupa wa kutujengea uwezo na wameona tumepata uwezo wa kutosha kufanya kazi hiyo, na wakaona ni busara kutupa sisi hiyo kazi.“Walitujengea uwezo kwenye ukaguzi wa thamani, walileta wataalamu wao mara mbili mpaka tatu kila mwaka, na kuna wakati tulikwenda nao mpaka kwenye mafunzo ya vitendo tukafanya nao,” alisema Profesa Assad.Alisema kitu kingine kilichoifanya serikali ya Sweden kuwa na imani na ofisi yake ni baada ya kushinda Tuzo ya Ukaguzi Bora Afrika, ambapo Tanzania imeshinda mara tatu mfululizo. Alisema Sweden wanaingiza fedha hizo moja kwa moja kwenye ofisi yake, kwa kuwa wanatambua changamoto wanazopitia, ikiwemo ufinyu wa bajeti unaokwamisha utekelezaji wa baadhi ya majukumu yao.“Iliwezekana kabisa wapeleke serikali, na sisi tuchukue fedha kutoka serikalini tufanye kazi hiyo, lakini wameamua kutupa moja kwa moja, matatizo yetu wanayajua, na wanajua changamoto tulizonazo za ufinyu wa bajeti, hivyo itatusaidia kuimarisha bajeti yetu,” alisema.Ukaguzi wa Kampuni ya Mangesho Akizungumzia suala la Kampuni ya Mangesho kukagua ofisi yake, CAG alisema ni kitu cha kawaida na kipo kisheria, na haoni ni kwa nini Spika wa Bunge, Job Ndugai amelifanya jambo hilo kuonekana kubwa wakati ni kitu kidogo na cha kawaida. “Sheria ya Ukaguzi ya Mwaka 2008 inasema mkaguzi wa ofisi yangu atafanya kazi yake kwa kusimamiwa na Kamati ya Kudumu ya Bunge ya Hesabu za Serikali (PAC).“Kila miaka mitatu tunafanya ‘rotation’ (mzunguko) tunachagua watu watatu wazuri sana kutoka katika orodha ya NBAA (Bodi ya Wahasibu na Wakaguzi wa Hesabu) ambao tunafikiri wanaweza kufanya kazi hii.“Tatizo ni kwamba mtu anayefanya ukaguzi hapa hawezi kupata kazi nyingine yoyote kutoka ofisi ya CAG kwa kuwa kutakuwa na mgongano wa kimaslahi… hivyo ni lazima ujipime.“Kampuni kubwa nyingi hazitaki kufanya kazi hii, kwa sababu itabidi isamehe kazi zetu nyingine, na gharama ya kusamehe ni kubwa sana,” alisema Profesa Assad. Alisema mara nyingi wanachukua kampuni ndogo na gharama yake ni nafuu, na kwamba kampuni ya Aki Mangesho ni mwaka wa tatu wanafanya kazi ya kukagua na kuwasilisha ripoti kwa Mwenyekiti wa PAC moja kwa moja.Kwa mujibu wa Kifungu 46 (i) cha Sheria ya Ukaguzi wa Umma, Sheria Namba 11 ya Mwaka 2008, hesabu za CAG yaani za Ofisi ya Taifa ya Ukaguzi, zinapaswa kukaguliwa angalau mara moja kwa mwaka."
a7a36eba4e6f2010f4279e58b313181c630cb8d6," WALIMU wanne ambao ni raia wa Kenya, wanaofundisha Shule ya Msingi na Sekondari ya Kings na Mtanzania mmoja, wamefi kishwa katika Mahakama ya Hakimu Mkazi Kisutu wakikabiliwa na mashitaka ya kufanya kazi nchini bila ya kuwa na kibali.Washitakiwa hao ni Esrom Maina, (45), Ruth Njuguna (30), Joseph Kuria (30), Charles Sakawa (32) na mtanzania Stella Bizulu (44). Akisoma mashitaka hayo jana mbele ya Hakimu Mkazi Mwandamizi Augustine Rwizile, Wakili wa Serikali, Faraji Nguka, alidai washitakiwa walitenda makosa hayo kati ya Septemba mwaka 2018 na Machi 18, mwaka huu katika shule ya Msingi na Sekondari ya Kings iliyoko eneo la Goba ndani ya Wilaya ya Kinondoni, jijini Dar es Salaam.Nguka alidai washitakiwa hao raia wa Kenya walikutwa wakifanya kazi ya ualimu katika shule hiyo bila ya kuwa na kibali kutoka Idara ya Uhamiaji. Katika mashitaka ya pili inadaiwa siku na mahali hapo mshitakiwa Bizulu, akiwa kama Meneja wa shule hiyo, aliwaajiri walimu hao bila ya kuwa na kibali cha kufanya kazi nchini kutoka Idara ya Uhamiaji. Hata hivyo, washitakiwa hao wamekana kutenda makosa hayo na wameachiwa kwa dhamana hadi kesho ambapo upande wa mashitaka unatarajiwa kufanyia mabadiliko hati ya mashitaka."
a8abcecf7e3e2922cdc49468b3f369f2ea295377," MKUU wa Mkoa wa Tabora, Aggrey Mwanri amekipa mwezi mmoja kiwanda cha nyuzi Tabora, Tabotex kuanza uzalishaji la sivyo atashauri Serikali ikitafutie mwekezaji mwingine makini zaidi.Alisema hayo mbele ya Waziri Mkuu, Kassim Majaliwa katika uzinduzi wa Jukwaa la Fursa za Biashara lililoandaliwa na Kampuni ya Magazeti ya Serikali (TSN), inayochapisha magazeti ya Habarileo, Daily News na Spotileo kwa kushirikiana na mkoa huo ambalo lilimalizika kwa mafanikio makubwa juzi.“Mkuu (Waziri Mkuu), naomba niseme neno moja ambalo litaogopesha watu lakini kama ni noma na iwe... hapa tumefungua viwanda, ulinisaidia Mkuu tumekwenda Manonga ambayo ilikua haifanyi kazi miaka 20 iliyopita sasa inafanya kazi, ule umeme ulioagiza uende umekwenda na kuna ajira,” alisema.“Ulipokuja mara ya mwisho Tabora tulikupeleka Tabotex na tukaahidiwa kwamba Desemba kiwanda kile kitakua kinafanya kazi, leo nimewaita watu wa Tabotex wako hapa mbele yako, kwa sababu sitaki nionekane nimekuja kuwasengenya au kuwateta,” Mwanri alimweleza Waziri Mkuu, Majaliwa.Alisema ikifika Januari Mosi, mwaka ujao, kama kitakuwa hakifanyi kazi, atawasilisha barua kwa Waziri Mkuu, Majaliwa kumshauri atafutwe mwekezaji mwingine au kirejeshwe serikalini kwa kushindwa kazi.“Waziri Mkuu... sauti hii ni msisitizo tu Mkuu wangu kwa maana mimi siwezi kukugombeza wewe, ikifika Januari mosi kama kiwanda kile kitakua hakifanyi kazi, nitachofanya ni kuandika barua kwako kukushauri kirudishwe serikalini tutafute mwekezaji makini Mkoa wa Tabora,” alisisitiza Mwanri.Alimshukuru Mungu hata Waziri wa Viwanda, Biashara na Uwekezaji, Joseph Kakunda anatokea Tabora (mbunge wa Sikonge), hivyo ataona uchungu na kusimamia suala la kiwanda cha Tabotex kufufuliwa.Alisema mara ya kwanza alipokwenda Tabotex, viongozi waliwasilisha madai kwake, ikiwemo kutafutiwa soko la bidhaa ambapo Bohari Kuu ya Dawa (MSD), Chama Kikuu cha Ushirika cha Tumbaku (Wetcu) na vyama vya ushirika Tabora viliahidi kununua bidhaa za kiwanda hicho.“Juzi nakwenda pale wanaleta madai mengine eti wanaomba hii reli inayopita hapa ya kati, tuivute hadi kiwandani kwao. Nikasema eeh Mungu naomba utawale moyo wangu, watu wanazungumzia habari ya SGR halafu nyie mnaniambia niiongeze hii ngongongo, kwa kweli sikuwaelewa,” alieleza Mwanri.“Tabotex nasema haya mbele ya Waziri Mkuu na kwa Rais wangu John Magufuli, ikifika Januari, hamjaanza kazi ama zenu au zangu. Vinginevyo labda nipokee maagizo mengine kutoka kwa mkubwa wangu hapa,” alisema.Alisema katika ziara ya awali ya Waziri Mkuu, aliahidi kusaidia ujenzi wa kiwanda cha pamba Igunga na kumwomba kamwe asikubali watu wanaokwenda kumshawishi kiwanda hicho kihame Igunga. Aidha, alimkabidhi Waziri Mkuu, Majaliwa ripoti ya masuala ya biashara na uwekezaji ya mkoa wa Tabora na kumuomba akamkabidhi pia na Rais Magufuli ili aipitie."
a921e2c4247025be7247ef32ab7b4bd02d5378fe,"['Klabu ya Chelsea imemtangaza Frank Lampard kuwa kocha wake mpya baada ya kusaini mkataba wa miaka mitatu kuionoa klabu hiyo. ', 'Lampard, 41, anaondoka katika klabu anayoinoa kwa sasa Derby County kuchukua hatamu katika klabu ya Chelsea ambayo alikuwa ni mchezaji kinara kwa miaka 13. ', 'Anarithi nafasi iliyoachwa wazi na Maurizio Sarri, ambaye ameondoka mwezi uliopita kwenda kujiunga na miamba ya Italia klabu ya Juventus. ', 'Lampard ameiwakilisha Chelsea katika mechi 648 Chelsea, na kunyakua mataji 11 na timu hiyo. ', 'Hata hivyo anaenda kuingoza Chelsea katika kipindi ambacho wamepigwa marufuku ya kufanya usajili katika madirisha mawili na chombo kinachosiamamia mchezo huo FIFA, lakini tayari wameshakata rufaa katika mahakama ya kimataifa ya usuluhishi wa masuala ya michezo.  ', '""Ninafuraha isiyo kifani kurejea Chelsea kama kocha mkuu,"" amesema Lampard.', '""Kila mtu anajua mapenzi yangu kwa klabu hii na historia yangu hapa. Lakini, malengo yangu kwa sasa ni juu ya kazi hii mpya na kujipanga kwa msimu ujao."" ', '""Nipo hapa kufanya kazi kwa bidii, na natamani kazi ianze mara moja.""', 'Uteuzi wa Lampard unakuja siku tisa tangu klabu ya Derby ilipomruhusu kufanya mazungumzo na Chelsea. na siku 18 toka Sarri alipoondoka klabuni hapo. ', 'Lampard anakuwa kocha wa 10 kuifundisha Chelsea toka klabu hiyo iliponunuliwa na Roman Abramovich 2003.', 'Mkurugenzi wa Chelsea Marina Granovskaia amesema Lampard amedhihirisha uwezo wake kwa kuiongoza Derby kukaribia kupanda Ligi ya Primia.', '""Ni moja kati ya makocha vijana wenye uwezo mkubwa kwa sasa,"" amesema na kuongeza, ""Inatupa faraja kubwa kumkaribisha tena Chelsea. Frank anaijua vyema klabu hii. ', 'Lampard ameondoka Derby na makocha wasaidizi wake wawili, Jody Morris na Chris Jones. Petr Cech ambaye alikuwa ni kipa wakati Lampard akiwa kiungo Chelsea ataungana nao akiwa kama Mkurugenzi wa Ufundi. ', 'Lampard alijiunga na Chelsea kutoka klabu ya West Ham kwa dau la pauni milioni 11 mwaka 2001. ', 'Ameshinda taji la Klabu Bingwa Ulaya, Ligi ya Europa, na mataji matatu ya Primia, makombe manne ya FA na mawili ya Ligi. ', 'Chelsea walichukua taji lao la kwanza la Primia kwa miaka 50 msimu wa 2004-05 na Lampard alifunga magoli 13 katika msimu huo, ikiwemo magoli yote katika ushindi wa 2-0 ambao ndio uliipa Chelsea ubingwa.  ', 'Akiwa na magoli 211 Lampard ndiye kinara wa magoli wa muda wote kwenye klabu ya Chelsea. ', 'Lampard aliondoka Stamford Bridge ambapo ndiyo maskani ya Chelsea mwaka 2014.', 'Kwanza alienda Manchester City kwa muda mfupi ambapo alicheza mechi 32 na kufunga magoli sita.  ', 'Baada ya hapo akajiunga na New York City ya Marekani na kucheza mchezo wake wa kwanza Augosti 2015.', 'Alitangaza kustaafu baada ya miaka 21 ya kusakata kandada mwaka 2017. ', 'Lampard amechezea timu ya taifa ya England michezo 106 na kufunga magoli 29. ']"
a9785f054fc51e55009da4c78d9826333c7baadc," HOSPITALI ya Rufaa ya KCMC iliyopo mkoani Kilimanjaro imesema majeruhi wengi wa ajali wanaofanyiwa upasuaji wa vichwa ni wasiovaa kofi a ngumu (helmeti) pindi wanaposafi ri kwa kutumia pikipiki.Ofisa Uhusiano wa KCMC, Gabriel Chisseo alisema jana kuwa, kutovaa helmeti kuna madhara makubwa kwani miongoni mwa waathirika hao ni waendesha pikipiki wenye kasumba ya mwendokasi na wasiotumia helmeti, pamoja na abiria wao. “Wengi ni vijana kati ya miaka 14 hadi 25 waliomaliza darasa la saba au kidato cha nne na hawa nao, wengi ni ambao hawana mafunzo ya uendeshaji pikipiki yaani anafundishwa leo na rafiki yake mtaani, kesho anaanza kuendesha na kubeba abiria,” alisema Chisseo.Katika maadhimisho ya hivi karibuni ya Wiki ya Kimataifa ya Usalama Barabarani, Mtandao wa Wadau kutoka Asasi za Ki- raia unaotetea Marekebisho ya Sheria na Sera ihusuyo Usalama Barabarani nchini unasisitiza watunga sera na sheria kuifanyia marekebi- sho Sheria ya Usalama Barabarani ya Mwaka 1973 ili itamke kuwa ni lazima kwa dereva wa pikipiki au bajaji na abiria wake kuvaa kofia ngumu wawapo safarini.Aidha, katika chapisho lake la mapendekezo ya maboresho ya sheria ya usalama barabarani kwa mtazamo wa visababishi vya ajali, Mtandao huo unasema: “Sheria iweke pia kiwango cha ubora wa kofia ngumu ambacho kitatambulika na Shirika la Viwango vya taifa (TBS) kwa kulinganishwa na viwango vya Shirika la Viwango la Kimataifa.”Mratibu Mradi wa Usalama Barabarani wa Chama cha Wanahabari Wanawake Tanzania (Tamwa), Gladness Munuo, anasema utafiti uliofanywa na Shirika la Afya Duniani (WHO) mwaka 2015 unaonesha kuwa, matumizi sahihi ya helmeti, hupunguza uwezekano wa vifo itokeapo ajali kwa asilimia 40 na kupunguza uwezekano wa majeraha makubwa kwa asilimia 70.Kwa mujibu wa Ofisa Uhusiano huyo wa KCMC, katika kipindi cha miezi sita iliyopita, hospitali hiyo ilikuwa ikipokea wastani wa majeruhi 14 hadi 15 kwa wiki watokanao na ajali za pikipiki.“Katika wodi ya mifupa kunakofanyika pia upasuaji wa miguu, mikono au kichwa, kwa wiki tunakuwa na wastani wa majeruhi 15 hadi 30 ingawa idadi hiyo nayo inazidi kupungua, lakini wengi kati ya 6 hadi 7 ni wale wanaopata madhara makubwa katika vichwa wanapopata ajali wakiwa kwenye pikipiki kutokana na kutovaa helmeti,” alisema.Akaongeza: “Tatizo au kisababishi kikubwa cha hali hii ni wengi kutovaa helmeti sasa ikitokea ajali akiwa kwenye pikipiki, anagonga kichwa kwenye lami; au kama amevaa bila kufunga, ikitokea ajali, kofia inatoka kabla yeye hajafika chini, akifika anagonga kichwa moja kwa moja kwenye lami, jiwe au sehemu ngumu…”"
a9a478475998201d18bb95e7baab0b799cea9809," Mkuu wa Wilaya ya Urambo mkoani Tabora, Angelina Kwingwa amesema, Urambo ni sehemu salama kwa wawekezaji, mali zao na uwekezaji wao hivyo watu waende kuzitumia fursa nyingi wilayani humo.Kwingwa amesema ofisini kwake mjini Urambo kuwa, wilaya hiyo ni tajiri wa rasilimali mbalimbali zikiwemo malighafi za viwanda na kwamba, yeyote atakayewekeza huko hatajuta.“Mimi katika wilaya yangu ya Urambo nawaambia kwamba hawatajutia kuwekeza Urambo kwa kuwa Urambo ni salama lakini pia Urambo ni sehemu ambapo malighafi zinapatikana kwa urahisi hapa hapa. Huna haja ya kusema kwamba utakwenda kutafuta baadhi ya malighafi katika mikoa ama wilaya nyingine…“Kwa mfano, ukiwekeza katika sekta ya uchakataji wa asali, uchakataji wa mazao , mazao mengi yanapatikana hapa hapa, kwa mfano mpunga unapatikana hapa hapa, tunalima mpunga, tunalima viazi, tunalima mihogo, tunalima mahindi kwa hiyo unaweza ukafungua kiwanda cha unga hapa, mahindi unanunua hapa hapa, packaging (vifungashio) zote zinapatikana hapa hapa kwa hiyo malighafi nyingi kwa watakaokuja kuwekeza katika sekta ya viwanda zinapatikana hapa hapa” amesema Kwingwa.Amesema, kwenye suala la usafirishaji bidhaa Urambo ipo vizuri kwa kuwa inafikika kwa barabara, kwa reli, na kwa ndege ndogo.“Barabara zetu ni za lami, kutoka Tabora mpaka Urambo ni lami, lakini pia tunamshukuru Mheshimiwa Rais ametuona, tatizo tulilokuwanalo katika kuunganisha barabara za Kaliua na Urambo, tulikuwa na kilomita ishiriki na nane ambazo zilikuwa ni za vumbi. Mheshimiwa Rais amewaagiza wizara ya Ujenzi kujenga barabara hizo kwa kiwango cha lami na barabara hizo zimeshaanza kujengwa na zinatarajiwa kukamilika mwaka 2019” amesema.Kwa mujibu wa Kwingwa, Urambo pia ni eneo zuri kuwekeza kwa kuwa kuna mawasiliano ya mitandao yote na huduma nyingine zinapatikana zikiwemo za malazi, mihagawa ya chakula.“Lakini pia tunavyo vituo vya mafuta katika wilaya yetu vinavyofanya kazi mpaka usiku kwa hiyo katika suala zima la huduma katika wilaya yetu tunajitosheleza. Wawekezaji wakija wawe na amani, huduma zote za mawasiliano, za malazi, za chakula, barabara kama mnavyoona, barabara zetu ni za lami zinafikika…” amesema.Kwingwa amesema Urambo pia imejiimarisha kwenye sekta ya afya hivyo wawekezaji wasiwe na hofu kuhusu tiba.“Tuna hospitali ya Wilaya,tuna vituo vya afya, tuna zahanati ambavyo vyote vipo up and running (vinafanya kazi) na huduma ni masaa 24 kwa hivyo kwenye suala la afya tumejipanga, kwenye suala la elimu tumejipanga, na suala zima za viwanda tumejipanga” amesema."
a9d176ec1baea859c466ad74a87f3d06fc959e36," KWA mara ya kwanza Bandari ya Mtwara inatarajia kushusha tani 10,000 za mafuta ya petroli na dizeli ambazo ni kiwango kikubwa tangu ianzishwe. Bandari ya Mtwara ni ya tatu kushusha mafuta kwa kiwango hicho baada ya bandari za Dar es Salaam na Tanga.Mafuta hayo yamesafirishwa kwa meli ya STI Brooklyn iliyotia nanga katika Bandari ya Dar es Salam tangu Alhamisi wiki hii ikiwa na mafuta yenye tani za ujazo 35,000, ambazo tani 10,000 zitashushwa kwenye Bandari ya Mtwara.Bandari ya Tanga ilianza kushusha mafuta mwaka 2015, ambapo imekwisha pokea tani zaidi ya 20,000 za shehena ya mafuta ya petroli na dizeli kwa nyakati tofauti.Miongoni mwa tani 35,000 za ujazo zilizomo kwenye meli hiyo ya STI Brooklyn, tani 28,000 ni mafuta ya petroli na tani zilizobaki 7,000 za ujazo ni mafuta ya dizeli.Mkuu wa Bandari ya Mtwara, Nelson Mlali alisema ni mara ya kwanza kwa bandari yake kupokea mzigo mkubwa namna hiyo wa mafuta wa tani za ujazo 10,000 kwa mara moja. Mlali alisema bandari hiyo ilishawahi kupokea mafuta miaka minne iliyopita, lakini kwa kiwango kidogo ambacho hakikuzidi tani za ujazo 2,500.Kwa mujibu wa Mlali, gati ya Bandari ya Mtwara ina kina cha mita 6.5 maji yanapopungua na hufikia mita 12 maji yanapojaa, hivyo isingeweza kuipokea meli hiyo ikiwa na tani zote za ujazo 35,000.Kaimu Mtendaji Mkuu wa Wakala wa Uagizaji wa Mafuta wa Pamoja, Erasto Simon, amesema, tani za ujazo 25,000 za petroli zitashushwa kwenye Bandari ya Dar es Salaam kwa siku mbili kuanzia kesho na tani nyingine za ujazo 10,000 zitashushwa kwenye Bandari ya Mtwara.Simon alisema meli hiyo inatarajiwa kuondoka Dar es Salaam Jumatano ijayo kwenda Bandari ya Mtwara ambako itashusha mafuta hayo siku inayofuata.Kwa mujibu wa Simon, kati ya tani za ujazo 10,000 za mafuta zitakazoshushwa Mtwara, tani 3,000 za ujazo ni mafuta ya petroli na tani 7,000 za ujazo ni dizeli. Meli hiyo mara baada ya kutia nanga kwenye Bandari ya Dar es Salaam, ililazimika kusubiri kwa kuwa kulikuwa na meli nyingine iliyokuwa ikishusha mafuta bandarini hapo.Simon aliliambia gazeti hili kuwa kutokana na kuwepo kwa foleni ya kushusha kwenye Bandari ya Dar es Salaam, walilazimika kuwasiliana na wenzao wa Mtwara ili kujua kama Bandari ya Mtwara ina uwezo wa kuipokea meli hiyo ikiwa na mzigo wote wa tani za ujazo 35,000, ili waanze kushusha wao kwanza tani zao 10,000 na baadaye ingerudi tena Dar es Salaam kushusha tani 25,000 za ujazo.Alisema kwa kuwa alihakikishiwa na wenzao wa Mtwara kuwa gati yao haina uwezo wa kupokea mzigo wote huo kwa mara moja, ndipo meli hiyo imelazimika kuendelea kusubiri zamu yake ya kushusha kwenye Bandari ya Dar es Salaam kabla ya kuondoka kwenda Mtwara Jumatano.“Meli hii ni ya kawaida, siyo kubwa sana, na kutokana na foleni, tuliongea na wenzetu wa Mtwara tuone kama bandari yao ina uweza kuipokea meli hii ikiwa na tani zote 35,000 za ujazo ili wao wangeanza kushusha kwanza hizo tani 10,000 na baadaye ingerudi hapa Dar es Salaam, nasi tushushe tani zetu 25,000, lakini waliniambia gati yao haina uwezo huo,” alisema Simon.Akiwa Mtwara mwezi uliopita, Waziri Mkuu, Kassim Majaliwa alitangaza kuwa kuanzia mwezi huu Bandari ya Mtwara itaanza kupokea meli kubwa za mafuta “Kuanza kupakuliwa kwa mafuta katika bandari hii, kutasaidia kushusha bei ya mafuta kwenye mikoa hii na pia kiasi kitakachobakia, tutakipeleka nchi za jirani za Msumbiji na Malawi,” alisema Waziri Mkuu.Machi mwaka jana, Rais John Magufuli aliweka jiwe la msingi wa ujenzi wa gati namba mbili kwenye Bandari ya Mtwara kwa gharama ya Sh bilioni 137, na alitamani kuona ujenzi wa gati hiyo unakamilika chini ya miezi 20."
a9d9494484aee1a859ffc079838829ab27ede021," SHIRIKA la Kimataifa la One Acre Fund limetoa mkopo wenye riba nafuu wa zaidi ya Sh milioni 580 kwa wakulima 2,000 katika vijiji 21 vya Halmashauri ya Meru wilaya ya Arumeru mkoani Arusha wanunue pembejeo za kilimo.Msemaji wa shirika hilo, Maico Machela alisema hayo katika uzinduzi wa ugawaji wa pembejeo kwa wakulima shughuli iliyofanyika Meru kata ya Kikatiti jana na kuhudhuriwa na Mkuu wa Wilaya ya Arumeru, Jerry Muro. Alisema shirika hilo tangu lianzishwe mwaka 2013 limewafikia wakulima 52,000 na lengo ni kuwafikia wakulima 100,000 mwaka 2020.Msemaji huyo alisema wilayani Arumeru shirika hilo linahudumia halmashauri mbili, ya Meru na Halmashauri ya Arusha (Arusha DC). Alisema katika Halmashauri ya Meru wametoa tani 320 za mbolea, tani 18 mbegu za mahindi, taa za jua 716, mifuko 5,478 ya kuhifadhia nafaka, mbegu za miti 3,355 na chokaa vyote vikiwa na thamani ya zaidi ya Sh milioni 580.9.Alisema shirika hilo lilianzia mkoa wa Iringa na baadaye Njombe, Songwe, Mbeya na mwaka huu limeingia katika wilaya ya Arumeru. Machela alisema wakulima wanakopeshwa pembejeo za mbegu za mahindi, mbolea za kupandia na kukuzia, taa za jua, mifuko ya kuhifadhia mazao na baadaye hurejesha mkopo huo kidogo kidogo pindi wanapouza mazao yao. Alisema shirika linafanya kazi na wakulima wa nchi za Jumuia ya Afrika Mashariki (EAC) za Rwanda, Burundi, Zambia, Malawi ambapo mwaka 2013 lilianza kazi zake hapa nchini.Mkuu wa Wilaya ya Arumeru, Muro ambaye alizindua mradi huo, alilipongeza shirika hilo kwa kuwapatia mikopo ya pembejeo wakulima katika wilaya yake wafikie kilimo chenye tija. Aliwataka maofisa ugani kusimamia mradi wa shirika hilo kwa kuwatembelea wakulima na kuwapa elimu ya matumizi sahihi ya pembejeo. Diwani ya Kikatiti, Elisa Mungure alisema katika kata yake wakulima wamenufaika na pembejeo zenye thamani ya Sh milioni 51."
a9e3bd5d1285ae5c79e16310c4712dbb0b2d4d0c,".Maonesho ya mavazi ya Swahili Fashion Week  yanatarajiwa kufanyika  Disemba Sita, Saba na Nane mwaka huu katika hoteli ya Serena jijini Dar es salaam.Maonesho hayo yanafanyika kwa mara ya 12 ambapo pia zitatolewa Tuzo katika vipengele 26,  kwa ajili ya  kutambua mchango wa Wadau mbalimbali kwenye tasnia ya ubunifu.Pamoja na mambo mengine, wakati wa maonesho hayo ya mavazi ya Swahili Fashion Week kutakua na mauzo ya wazi ya  mavazi mbalimbali.Wabunifu 34 wa mavazi kutoka ukanda wa Afrika Mashariki na katika Mataifa mengine Duniani,  wataonyesha vipaji vyao wakati wa maonesho hayo.Onesho la mavazi la Swahili Fashion Week,  limekua likifanyika kila mwaka ambapo Wabunifu wa mitindo na Warembo kutoka nchi zinazozungumza lugha ya  Kiswahili na nchi nyingine Duniani wanatumia fursa hiyo kuonyesha vipaji vyao pamoja na  kuuza ubunifu wao.Muasisi wa Swahili Fashion Week, – Mustafa Hassanali ametoa wito kwa Watanzania kupenda kuvaa mavazi yaliyobuniwa na Wabunifu wa Tanzania ili kukuza vipaji pamoja na vipato vyao."
aa2e03ee8f11facdfec5c357e0fc987adc1ad8e0," IMEELEZWA kwamba kufanyika kwa mkutano wa wakuu wa nchi na serikali wa Jumuiya ya Maendeleo Kusini mwa Afrika (SADC) katika Kituo cha Kimataifa cha Mikutano cha Julius Nyerere (JNCC) ni heshima kubwa kwa Tanzania na Mwalimu Nyerere ambaye ni miongoni mwa waasisi wa jumuiya hiyo.Akizungumza na waandishi wa habari jijini hapa jana, Mkurugenzi Mtendaji wa Ukumbi wa Mikutano wa Kimataifa wa Arusha (AICC) na JNCC, Elishilia Kaaya, alisema taasisi hiyo imefurahishwa na uamuzi wa SADC kufanya mkutano kwenye kituo kilichopewa jina la Mwalimu Julius Nyerere ambaye ni miongoni mwa viongozi waliokuwa mstari wa mbele katika uanzishwaji wa jumuiya hiyo na ukombozi wa nchi za Kusini mwa Afrika.“SADC kuamua kufanya mkutano katika kituo chetu cha JNICC ni heshima kwa Tanzania na Mwalimu Nyerere hasa kutokana na mchango wake katika ukombozi wa nchi zilizo kusini mwa Afrika uliopelekea kuanzishwa kwa jumuiya hii,” alisema.Kaaya aliishukuru serikali ya Tanzania na SADC kwa uamuzi huo ambao alisema umeipa nchi heshima na kuonesha kwa vitendo namna ambavyo jumuiya hiyo inaheshimu mchango wa Tanzania katika kuanzishwa kwake. Alisema kituo hicho kinaendelea kufanya maandalizi ya msingi kwa kushirikiana na seriklai ya Tanzania ili kuhakikisha huduma zitakazohitajika zinatolewa kwa viwango vya hali ya juu.“Sisi ni taasisi yenye uzoefu mkubwa katika kuhudumia mikutano ya kimataifa kama hii ya SADC na tuna timu ya watu wenye uzoefu katika kuhudumia wageni wa kimataifa kama kaulimbiu yetu inavyosema ya kuleta dunia Tanzania,” alisema."
aa2e45dc757c7fb476722a6ab0ab02d79d17f5db," TAASISI za tafiti wa afya imetakiwa kubuni na kufanya kazi za tafiti za kina zitakazoibuwa na kuzipatia ufumbuzi changamoto zinazowakabili wananchi ikiwemo maradhi yasiyoambukiza ambayo ni tishio kwa afya za wananchi.Waziri wa Ulinzi na Jeshi la Kujenga Taifa, Dk Hussein Mwinyi ametoa changamoto hiyo wakati akizindua kituo cha utafiti wa tiba za dawa na maradhi yanayowakabili wananchi huko Binguni wilaya ya kusini Unguja katika shamra shamra za Mapinduzi ya Zanzibar.Alisema kwa mfano hivi sasa yamezuka maradhi mbalimbali yasiyoambukiza ambayo ni tishio kwa afya za wananchi na kusababisha vifo.Alisema kuwa tafiti zaidi na za kina zinahitajika katika kukabiliana na maradhi hayo pamoja na tiba asilia inayotokana na mimea mbalimbali.“Kituo hiki ni muhimu na tegemeo kubwa katika kufanya kazi za utafiti wa maradhi mbali mbali ambayo ni tishio kwa Afya za wananchi yanayosababisha vifo vya wananchi wengi na wengine kupata ulemavu wa kudumu,” alisema.Kwa mfano alisema utafiti zaidi unahitajika kuweza kupambana na ugonjwa wa Kisukari kwa kujuwa chanzo chake na tiba ya aina mbali mbali ikiwemo ya mimea ya miti shamba.“Zipo taarifa kwamba maradhi yasiyoambukiza yanaongoza kwa vifo vingi hivi sasa ikiwemo ugonjwa wa Kisukari ambao pia husababisha ulemavu wa kudumu,” alisema.Mapema Katibu Mkuu Wizara ya Afya Asha Ali Abdalla alisema serikali imeweka kipaumbele masuala ya utafiti katika mambo mbalimbali ili kuyapatia ufumbuzi wake.Kwa mfano alikiri hivi sasa kuwepo kwa maradhi mengi yasiyoambukiza ambayo yamekuwa tishio kwa afya za wananchi na kusababisha ulemavu wa kudumu.Alisema kitengo hicho miongoni mwa kazi zake za kufanya ni kushughulikia mambo ya utafiti wa maradhi ili kujuwa chanzo na njia za kupambana nayo.“Katika mambo ambayo yamepewa kipaumbele ni utafiti ambao utalenga katika kuzipatia ufumbuzi kero mbali mbali zinazowakabili wananchi katika masuala ya afya,” alisema.Ujenzi wa kituo cha utafiti wa afya umegharimu jumla ya Sh milioni 210 ambapo miongoni mwa majukumu yake ni kufanya utafiti na kuchunguza maradhi mbalimbali yanayowakabili wananchi."
aa3d7d93c5d08b69eb8f0be7f58dd3bad595a323,"['Nyota wa  mpira wa kikapu nchini Marekani  Kobe Bryant na binti yake Gianna ni miongoni mwa watu tisa waliofariki katika ajali ya helikopta iliyotokea mji wa Calabasas, California.', 'Bryant amefariki akiwa na miaka 41, alikuwa anasafiri na ndege binafsi aina ya helikopta ambayo ilianguka na kuwaka moto.', 'Mkuu wa polisi wa Los Angeles anasema kuwa hakuna yeyote aliyenusurika katika ajali hiyo.', 'Ripoti za awali zilisema kuwa kulikuwa na watu watano ndani ya ndege.', 'Bryant, ambaye ni bingwa  wa  Ligi ya Kikapu NBA mara tano alikuwa anatambuliwa duniani katika historia ya kuwa  mmoja wa wachezaji bora zaidi wa kikapu.', 'Bingwa wa mpira wa kikapu Bryant afariki katika ajali ya Helikopta', 'Salamu za rambirambi kutoka kwa watu maarufu na wachezaji wenzake nyota huyo zimekuwa zikimiminika kuonyesha mshtuko wa kifo cha nyota huyo wa mpira wa vikapu.', 'Viwanja vyote vya mpira wa vikapu nchini Marekani vilitenga muda wa kuwa kimya kwa heshima ya mchezaji huyo. ', 'Bryant atakumbukwa katika tuzo za Grammy ambazo zilikuwa zikitolewa katika uwanja wa  LA Lakers, eneo ambalo alikuwa akichezea kipindi chote.', '""Tumechanganyikiwa na tuna uzuni sana kwa sasa,"" alisema mtangazaji wa Grammys Alicia Keys. ', '""Kwa sababu mapema leo katika mji wa Los Angeles, Marekani  na duniani kwa ujumla tumepoteza shujaa.', 'Tumesikitishwa sana kwa kumpoteza Kobe Bryant, ndio maana leo tumesimama katika nyumba aliyoijenga.""', 'NBA ilitoa tamko linalosema kuwa ,imesikitishwa sana na ajali iliyosababisha kifo cha Kobe Bryant na binti yake, Gianna"" mwenye umri wa miaka 13.', '""Kwa misimu 20 , Kobe alituonyesha kile ambacho kinawezekana kwa mtu ambaye ana kipaji  na nia ya ushindi,"" alisema.', 'Afisa wa polisi Alex Villanueva alisema kuwa helkopta inaonyesha uwa na watu tisa wakati inaanguka, na  kuondoa idadi ya watu watano ambao walitajwa hapo awali na maofisa.', 'Katika taarifa iliyotolewa na mji wa  Calabasas zilisema kuwa wamepokea taarifa hiyo kwa maskitiko makubwa sana.', '""Ndege hiyo ilianguka nje  kidogo ya  mji wa Las Virgenes majira ya asubuhi  wa saa za Marekani . Hakuna aliyenusurika, aliongeza.', 'Gavin Masak, alikuwa anaishi karibu na eneo tukio hilo lilipotokea, alikiambia kituo cha CBS News  kuwa helkopta ilianguka.', '""Haukuwa kama mlipuko lakini tulisikia  kama bomu limelipuka kwa sauti kubwa. Lakini ilisikika kama sauti ya ndege au helkopta, ilisikika sauti kubwa sana, niliingaia ndani na kwenda kumtaarifu baba yangu na kumwambia kilichotokea. Hivyo nilivyotoka nikaona moshi mweusi ukitokea  mlimani, ulikuwa  mweusi au kama kijivu"", alisema.', 'Shahidi mwingine alisema kuwa alisikia  injini ikiwa inashida hata kabla ndege haijafika chini.', 'Polisi wa  LA wameonyesha picha za tukio la ajali hiyo zikionyesha gari la zima moto na moshi ukivuka kutoka milimani.', 'Bodi ya taifa ya usafiri imeitambua ndege iliyoanguka kuwa ni Sikorsky S-76B na imesema kuwa itatuma kikosi chake kuchunguza chanzo cha ajali hiyo.', 'Bryant alicheza mpira wa kikapu kwa 20-katika viwanja vya Los Angeles Lakers. Aliacha kucheza mpira huo Aprili 2016. ', 'Mafanikio yake ni pamoja na kuwa mchezaji bingwa wa NBA kwa mwaka 2008, mara mbili aliibuka kuwa bora zaidi ya wengine.', 'Vilevile alikuwa mfungaji bora wa NBA pamoja na bingwa mara mbili wa mashindano ya Olympiki.', 'Aliwahi kupata pointi 81 dhidi ya wachezaji wa Toronto Raptors mwaka 2006, katika historia ya michezo ya NBA.  ', ""Bryant alishinda tuzo za Oscar kama mchezaji wa filamu fupi mwaka 2018  filamu hilo ilikuwa 'Dear Basketball', filamu ya dakika tano iliyoangazia barua moja ya"", 'Aliwahi kupata pointi 81 dhidi ya wachezaji wa Toronto Raptors mwaka 2006, katika historia ya michezo ya NBA.  ', ""Bryant alishinda tuzo za Oscar kama mchezaji wa filamu fupi mwaka 2018  filamu hilo ilikuwa 'Dear Basketball', filamu ya dakika tano iliyoangazia barua moja ya michezo aliyoandika mwaka 2015."", 'Bryant na mke wake, Vanessa, walikuwa na watoto wengine wakike watatu ambao ni Natalia, Bianca na Capri. ', 'Bryant alishutumiwa kwa kesi ya unyanyasaji wa kingono mwaka 2003, na binti mwenye umri wa miaka  19-aliyekuwa akifanya kazi katika mgahawa wa Coloradot. Alikanusha madai hayo, na kusema kuwa walikuwa na mahusiano ya kimapenzi ya kukubaliana.', 'Kesi hiyo ilifutwa baada ya mtu aliyemshtaki kukataa kutoa ushahidi mahakamani.', 'Ingawa baadae aliomba radhi kwa kitendo kile na kusema sababu ilikuwa msichana aliyekuwa naye hakuwa na mtazamo sawa na wake wakati walipokuwa kwenye mahusiano yao.', 'Salamu nyingi za rambirambi zimemiminika katika mitandao ya kijamii kufatiwa taarifa ya ajali hiyo. ', ""Shaquille O'Neal,ambaye alicheza na Bryant huko Lakers kati ya mwaka  1996 na 2004,alisema kuwa hana neno la kusema kwa sababu ya maumivu ambayo anayo."", '""Ninakupenda na utakumbukwa,"" aliandika katika mtandao wa Instagram wakiwa katika picha ya pamoja na jezi zao za Lakers. ', 'Deron Williams, alikuwa mshindi wa medali ya dhahabu ya Olympiki akiwa na Bryant, aliishiwa maneno. alimuelezeaBryant kuwa mchezaji bingwa aliyewahi kucheza naye.', ' Loss for words right now! The greatest competitor i have ever gone up against and played with. Learned so much from watching you play as a kid. Could never get past you in the playoffs in the west. But had the honor of playing beside you in two Olympics. Can’t believe you are gone. 🙏🏽 for @vanessabryant and their whole family. #mambamentality🐍', 'A post shared by  Deron Williams (@dwill8) on Jan 26, 2020 at 12:16pm PST', 'Mwisho wa ujumbe  wa Instagram wa dwill8', 'Mchezaji wa mpira wa vikapu wa zamani Tony Parker alisema kusikitishwa kwa kifo hicho.', '""Hii ni habari ya kuhuzunisha sana"", alisema rais wa Marekani Donald Trump. ', 'Rais wa zamani wa Marekani Barack Obama alimuelezea  Bryant kuwa bingwa na aliyeonesha umahiri katika kipaji chake.', 'Usain Bolt ambaye ana medali nane za dhahabu za olimpiki alisema kuwa haamini taarifa hizi.', 'Mwanamuziki Kanye West aliandika katika mtandao wa twitter kuwa Bryant aliishi maisha ambayo yaliwavutia wengi.', 'Mariah Carey naye alisema alivyoshtushwa na taarifa hizi.']"
aa3f6951c32fe66db3ddcb4ac081606fb3ce5ff0," WANANCHI waliopisha miradi mikubwa ya umeme kwenye mikoa ya Pwani, Dar es Salaam na Dodoma watalipwa fi dia wakati wowote baada ya uhakiki kukamilika.Hayo yamesemwa na Naibu Waziri wa Nishati, Subira Mgalu alipokuwa akizungumza na wananchi wa mtaa wa vitendo, alipokuwa akizindua uwashaji umeme.Mgalu amesema, limechukua muda mrefu kutokana na uhakiki na fedha hizo zisingeweza kutolewa haraka, kwani wengine walikuwa wakitaka kujinufaisha kupitia malipo hayo.“Tunaomba samahani kwa kuchelewesha fidia kwani tunajua baadhi wanasubiri tangu mwaka 2013 lakini kulihitajika umakini sana ili kuepuka upigaji,” alisema Mgalu.Alitaja maeneo hayo kuwa ni njia za Rufiji Chalinze, Dar es Salaam hadi Chalinze na Chalinze hadi Dodoma, ambapo wanatarajia kukutana na wananchi wanaohusika na jambo hilo.“Wananchi waliopitiwa na miradi hiyo watalipwa hakuna atakayenyimwa haki yake kikubwa ni kuwa na subira tu kwani wajibu wa serikali kufanya hivyo,” alisema Mgalu.Aidha, alisema kuwa lengo la serikali ni kuhakikisha miundombinu, inawafikia wananchi ili ibaki kupeleka umeme majumbani.“Tanesco sasa nao watakuwa na miradi ya kuunganisha umeme kwa maeneo ulikopita umeme mkubwa ili kila mtu apate huduma ya umeme,” alisema Mgalu.Mwakilishi wa Meneja wa Tanesco Mkoa wa Pwani, Kenneth Boimanda alisema kuwa kaya zote ambazo ziko kwenye eneo la mradi zote zitapatiwa umeme.Boimanda alisema kuwa nyumba zote wataalamu, watapita kukagua eneo lote la mradi ili umeme uweze kuwafikia wananchi.Mbunge wa Kibaha Mjini, Silvestry Koka alisema kuwa wakandarasi wahakikishe wanawafikia wananchi wote ili kuondoa malalamiko.Koka alisema pia wananchi wana jukumu la kulinda miundombinu ya umeme."
aa4fb0146659d0713351e5ac23315f549bca5389," WIZARA ya NISHATI imezitaka kampuni za kizalendo zinazotaka kufanya kazi kwenye kampuni za gesi na mafuta zijisajili kwenye Mamlaka ya Udhibiti wa Huduma za Nishati na Maji (EWURA).Ametoa tangazo hilo leo jijini Dodoma wakati anafungua Jukwaa la Tisa la Uziduaji ikiwa ni sehemu ya Wiki ya Asasi za Kiraia (AZAKI) iliyoanza Novemba nne.“Kajisajili EWURA ili tukutambue ili wanapokuja kuwekeza tunampa maorodha ya makampuni ya ndani, chukueni hapa, chukueni kati ya hawa halafu sisi tunafuatilia” amesema.“Tunataka kuona nyanya inayoliwa kule Mnazi Bay au Songosongo inatokana na nyanya ya kitanzania. Kama ni mchele ni mchele wa kitanzania unaotolewa na Mtanzania, kama ni maji ni hivyo hivyo, kama ni ulinzi ni hivyo hivyo, kama ni kufagia afagie mwanamama au mwanadada wa kitanzania apatepo kaajira hayo ndiyo mambo tunafuatilia” amesema Waziri Kalemani.Amewakaribisha wawekezaji kutoka nje lakini waje wakitambua kuwa masuala ya local content (kuthamini vya nchini kwanza/ wa nchini kwanza) hayana mjadala.“Fursa zipo, sheria ni nzuri, sera ni nzuri, siasa ni nzuri, uchumi unakua wawekezaji wa nje waje wawekeze. Wa ndani watumie fursa hizo kwa sababu zipo kwa ajili yao” amesema Dk Kalemani."
aaaa3de32e2bb82d4f724acec8cb146d3425f771," HUZUNI imetanda baada ya fi limbi ya mwisho ya mwamuzi kuashiria kumalizika kwa mchezo wa kutafuta kufuzu fainali za michuano ya Kombe la Mataifa Afrika ‘Afcon’ kati ya Taifa Stars dhidi ya Lesotho uliochezwa kwenye Uwanja wa Setsoto mjini Maseru huku Stars ikifungwa bao 1-0 jana.Stars ilihitaji ushindi kujihakikishia kufuzu fainali hizo zitakazofanyika Cameroon mwakani, lakini matokeo ya jana yameiweka pagumu ambapo sasa itahitaji ushindi katika mechi ya mwisho dhidi ya Uganda, Machi mwakani huku ikiomba Cape Verde iifunge Lesotho.Matokeo ya jana yamefanya ugumu katika kundi L, kwani sasa timu zote tatu zinaweza kuungana na Uganda kufuzu fainali hizo endapo zitachanga karata vizuri. Uganda ilishakata tiketi ya kufuzu kwa mara ya pili mfululizo tangu juzi ilipoifunga Cape Verde bao 1-0 nyumbani Kampala, ambapo imefikisha pointi 13 ambazo haziwezi kufikiwa na timu yoyote.Msimamo wa kundi hilo ulivyo baada ya mechi za jana, Stars na Lesotho zote zina pointi 5 na Cape Verde inashika mkia ikiwa na pointi nne. Hivyo Stars isiposhinda dhidi ya Uganda, na Cape Verde ikaifunga Lesotho maana yake Cape Verde itafuzu.Katika mechi ya jana, Stars ilionekana kucheza vibaya kuanzia mwanzo mpaka mwisho wa mchezo na hasa sehemu ya kiungo iliyoonekana kukosa mawasiliano, hali iliyofanya wapinzani wao kufika langoni kwa Stars mara kwa mara, huko Stars wakiwa hawafiki kwa wapinzani wao.Bao la Nkau Lerotholi alililofunga dakika ya 76 kwa kichwa akimalizia mpira wa kona liliizamisha Taifa Stars na kuacha simanzi kwa Watanzania waliokuwa wakifuatilia mechi hiyo kupitia runinga, radio na mitandao ya kijamii. Dalili za Taifa Stars kupoteza mechi ya jana zilionekana mapema kutokana na kuzidiwa na wenyeji na kuanza kukosa mabao ya"
aad3c9fa7e5abd75cd4fc4e76c44608a827cda5e," SERIKALI ya Mapinduzi ya Zanzibar (SMZ) imesema inakusudia kuipitia sheria ya utalii na kuirekebisha, ili itoe nafasi kwa vijana wazalendo kuajiriwa katika miradi ya hoteli za kitalii.Hayo yalisemwa na Waziri wa Habari, Utamaduni, Utalii na Mambo ya Kale, Mahmoud Thabit Kombo, wakati akijibu hoja za michango iliyotolewa na wajumbe wa Baraza la Wawakilishi waliochangia bajeti hiyo.Kombo alisema kwa mujibu wa utafiti uliofanywa unaonesha kwamba ni asilimia 60 ya wananchi walioajiriwa katika sekta ya miradi ya vitega uchumi ikiwemo hoteli za kitalii.Alisema lengo lililowekwa na serikali ni kuona sekta ya utalii inatoa ajira kwa vijana wazalendo asilimia 90 ambayo haijafikiwa hadi sasa.Alisema sekta ya utalii imezalisha ajira za moja kwa moja 33,000 huku zikiwepo ajira ambazo si za moja kwa moja zinazowahusisha wasambazaji wa huduma za vyakula mahotelini 66,000.Akifafanua alisema zipo sababu mbalimbali ambazo zinawafanya vijana kushindwa kuajiriwa katika sekta ya uwekezaji wa miradi ya hoteli za kitalii.Sababu hizo alisema ni pamoja na kukosa sifa na vigezo vya kuajiriwa katika nafasi za juu za uongozi ambazo zinahitaji alisema katika masuala ya uongozi wa hoteli.Nyingine alitaja kuwa ni baadhi ya wananchi waliopo katika miradi jirani ya hoteli za kitalii kutokuwa tayari kufanya kazi katika hoteli hizo kwa sababu ya mila na utamaduni na silka zao.''Baadhi ya maeneo ya vijijini wananchi hawataki kufanya kazi katika miradi ya hoteli za kitalii kutokana na imani zao zinazotokana na utamaduni na silka,'' alisema.Alizitaka taasisi zinazotoa elimu ya masuala ya utalii kuongeza idadi ya wahitimu ili kukidhi mahitaji ya wafanyakazi wenye sifa kuajiriwa katika hoteli za kitalii. Alisema ipo miradi ya hoteli za kitalii inayotarajiwa kukamilika mwaka huu ambapo itahitaji zaidi ya wafanyakazi 1,000.Alisema uwezo wa vyuo vitatu vinavyotoa Elimu ya Mafunzo ya masuala ya Hoteli kwa mwaka hutoa wahitimu 100 tu ambao hawatoshi kuingia katika ajira sekta ya utalii.Wajumbe wa Baraza la Wawakilishi walipitisha makadirio ya bajeti ya Wizara ya Habari, Utamaduni, Utalii na Mambo ya Kale kwa mwaka wa fedha 2018/19 ambapo Sh bilioni 19.4 zimetengwa kwa kazi za kawaida na maendeleo."
ab0573c5fad77973d8032da5583ff200d6ded9a8," KITUO cha Redio cha Magic FM kinatarajia kufanya tamasha kubwa leo kwenye viwanja vya Shule ya Msingi Tandale na Hekima kwa ajili ya kusherehekea miaka 18 toka kuanzishwa kwake, huku mgeni rasmi akitarajiwa kuwa Mkuu wa Mkoa wa Dar es Salaam Paul Makonda.Akizungumzia tamasha hilo jana Mkuu wa vipindi na maudhui wa Redio hiyo Orest Kawau alisema kwa kushirikiana na Kampuni ya Mchezo wa kubahatisha ya Daka wataadhimisha kwa njia ya kutoa zawadi kwa wasikilizaji wa kituo hicho watakaojitokeza kwa wingi siku hiyo.Alisema katika kuadhimisha miaka hiyo wamefanikiwa kwa kiasi kikubwa ikiwemo kusikika mikoa mingi pamoja na njia ya mtandao inayopatikana duniani kote. “Tunawashukuru wadau mbalimbali yakiwemo Makampuni yanayotangaza nasi na wasikilizaji wetu kwa kutuunga mkono kwa kipindi chote tangu tumeanza hadi sasa tunajivunia mengi, mmekuwa pamoja nasi katika mafanikio tunayojivunia leo,” alisema.Kawau aliwahimiza watu wajitokeze kwa wingi ili kunufaika na zawadi mbalimbali zitakazotolewa katika promosheni kwenye tamasha hilo ikiwemo fulana huku akitaja kauli mbiu yao kuwa ni ijue afya yako. Naye balozi wa mchezo wa kubahatisha wa Daka Salum Manfizo alisema watatumia tamasha hilo kuendelea kuwainua watu wa hali ya chini kupitia mchezo huo. “Watakaohudhuria tamasha hawataondoka bure, watajifunza namna ya kunufaika kiuchumi kwa nguvu ya Sh. 500 na kuendeleza maisha yao,”alisema."
ab78de95ce2bccf7828f06f62280318fbeef83e7," WANAFUNZI watatu wa Chuo Kikuu Mzumbe (MU) kilichopo mkoani Morogoro wamejinyakulia kitita cha Sh 1,000,000 kila mmoja baada ya kuwashinda wenzao kwenye shindano la kushindanisha mawazo bora zaidi ya ubunifu.Shindano hilo lilifanyika hivi karibuni na kushuhudiwa na Waziri wa Elimu , Sayansi na Tenkolojia , Profesa Joyce Ndalichako wakati wa kilele cha ufungaji kambi ya vijana ya ujasiriamali ya wanafunzi wa Chuo Kikuu Mzumbe. Mkuu wa Idara ya Rasilimali na Ulezi wa Chuo Kikuu hicho, Dk Emmanuel Chao, alisema kwa mara ya kwanza katika kambi ya mwaka huu Chuo Kikuu hicho kimetenga fedha kwa ajili ya kushindanisha mawazo bora sita ili kupata mawazo bora zaidi matatu ambayo yatapatiwa zawadi ya Sh milioni moja kila mmoja.Dk Chao alisema kwa sasa wanatoa elimu ya vitendo na kuwajengea uwezo na nyenzo ili waweze kufanya vizuri katika ujasirimali wao . Mshindi wa kwanza katika shindano hilo ni Nyanjala Maingu “asante mama batiki” aliyewasilisha wazo la ubunifu la namna ya kuzalisha batiki na kutengeneza makoti ya wanawake, mshindi wa pili alikuwa ni Anthony Michael ambaye wazo lake la ubunifu lilikuwa ni la namna ya kutengeneza mfumo wakuunganisha wahitaji wa magari ya mizigo na huduma hiyo kutumia simu ya mkononi na aliyenyakua nafasi ya tatu ni mwanafunzi mwingine wa Chuo Kikuu hicho aliyenyakuwa nafasi tatu Rabia Luhuna aliyeshinda kwa wazo lake la ubunifu juu ya kazi za mikono la kuokota chupa za plastiki na kutengeneza mapambo.Mwanafunzi wa mwaka wa tatu wa Chuo kikuu hicho ,Fatuma Mbaga ambaye ni mjasirimali alisema kuwa baadhi ya wahitimu wa vyuo vikuu wanashindwa kuthubutu kujikita kwenye shughuli za ujasirimali kutokana na woga na kukosa taarifa muhimu za namna ya kuendesha shughuli zao. Hivyo aliwashauri wanafunzi wanaosoma chuoni hapo watumie vizuri simu zao ‘simu janja’ ili kupata taarifa mbalimbali zinazohusiana na masuala mbalimbali ya ujasilimali .Kwa upande wake Makamu Mkuu wa Chuo Kikuu hicho, Profesa Lughano Kusiluka alisema mwaka 2017 Chuo hicho kilianzisha kambi ya ujasiriamali ambayo inashirikisha wanafunzi wa Mzumbe na wahitumu wa Chuo hicho ambao ni wajasiriamali. Alisema tangu kuanzishwa kwa kambi hiyo bidhaa mbalimbali zimebuniwa na kutengenezwa na wanafunzi wabunifu na wajasirimali na kuzunduliwa ambapo mwaka huu wanafunzi 48 wa Chuo Kikuu hicho wameandikisha mawazao yao ya kibunifu ili yaweze kuboreshwa."
ac2d59b08a60925d90bc6b874f55eb637cb91cce," SERIKALI imeanza kupitia upya kima cha chini cha mshahara wa Sh 100,000 kwa wafanyakazi wa sekta ya kilimo baada ya kukamilika uandaaji wa nyenzo za utafiti zitakazosaidia kubaini kiwango stahiki.Kauli hiyo ilitolewa jana jijini hapa na Katibu wa Bodi ya Mishahara Sekta Binafsi, Andrew Mwalwisi, akifungua Mkutano Mkuu wa Kazi wa Chama cha Wafanyakazi wa Mashambani na Kilimo (TPAWU). “Serikali inatambua changamoto itokanayo na kima cha chini cha mshahara kwa wafanyakazi wa sekta ya kilimo.Tayari Bodi ya Mishahara ya Sekta Binafsi imeshaundwa ambapo Desemba mwaka jana, tuliomba kupatiwa nyenzo za utafiti na serikali imekwishafanyia kazi mchakato huo,” alisema.TPAWU inashughulikia wafanyakazi wa mashamba ya miwa na viwanda vyake, katani na mkonge, chai na viwanda vyake, mazao mchanganyiko, vyama vya ushirika, bodi za mazao na kampuni za ununuzi mazao, maua, matunda na mbogamboga na sekta isiyo rasmi.“Utafiti utafanywa na bodi yenyewe kwa kupita kila eneo kufanya mapitio ya mishahara katika sekta binafsi na kubainisha kima cha chini cha mishahara ya wafanyakazi,” alisema.Alisema sababu ya utafiti huo ni mfumo wa uwekaji kima cha chini cha mishahara kupitwa na wakati. Alieleza pamoja na kupitia mfumo huo, pia sheria na kanuni zilizobainika kuwa kandamizi kwa wafanyakazi, nazo zitarekebishwa ili kuweka mazingira bora na staha kazini.“Pamoja na bodi kupitia marekebisho hayo, serikali itawashirikisha wadau wote ikiwemo vyama vya wafanyakazi ili kulinda maslahi ya wafanyakazi ambao ndio wazalishaji,” alisema.Rais wa Shirikisho la Wafanyakazi Tanzania (TUCTA), Tumaini Nyamhokya aliwataka wafanyakazi wa chama hicho kuepuka migogoro ya kutengenezwa ambayo inaathiri umoja na mshikamano na kuongeza kuwa endapo migogoro ikijitokeza ni muhimu ikatatuliwa kwenye vikao vya ndani badala ya kuitoa nje.“Vyama vingine, mwenyekiti ana kundi lake, katibu ana kundi lake. Wanachama wamegawanyika, hawaelewi wawe wapi katika makundi hayo mawili huku jukumu la msingi la kutetea wafanyakazi, wameliacha,” alieleza.Mwenyekiti wa TPAWU, Jaisi Kayela alisema chama kimekosa majibu kwa wanachama wake kuhusu lini kima cha chini kwenye sekta hiyo kitaongezwa. Alisema tangu Serikali ya Awamu ya Nne, kima cha chini kwa wafanyakazi mashambani kimekuwa Sh 100,000 ambapo hadi sasa hakijabadilishwa zaidi ya miaka minne iliyopita. Katibu Mkuu wa TPAWU, Kabengwe Ndebile alisema waajiri wamekuwa wakigoma kuongeza kima cha chini cha mishahara wakidai ndicho kilichopo kwa mujibu wa sheria.“Yaani wakiongeza, wanaongeza kati ya Sh 1,000 hadi 7,000. Sasa mfanyakazi utamkuta analipwa Sh 104,000 au 101,000. Hii si sawa. Haikubaliki inatuumiza,” alieleza.Chama hicho kina matawi 336, kamati za wanawake 212, na kamati za vijana 214, hivyo kinawakilisha wanachama 49, 852 wakiwemo wanaume 32,165 na wanawake 17, 682."
ac37b67d868c42fe1f1bb8787f759efc13dc1f22," WAZIRI Mkuu wa Jamhuri ya Muungano wa Tanzania, Kassim Majaliwa anatarajiwa kuwa mgeni rasmi katika kilele cha tamasha la Simba Day linalotarajiwa kufanyika Agosti 8 katika Uwanja wa Taifa, Dar es Salaam.Katika tamasha la Simba Day, Majaliwa atashuhudia Simba ikiivaa Asante Kotoko ya Ghana baada ya kuwatambulisha wachezaji na benchi la ufundi kama ilivyo desturi ya klabu hiyo.Mkuu wa Kitengo cha Habari na Mawasiliano wa Simba SC, Haji Manara, amewaeleza waandishi wa habari leo jijini Dar es Salaam kuwa, Majaliwa ndiye mgeni rasmi na kuwataka mashabiki wa Simba popote walipo kujitokeza kwa wingi.“Waziri Mkuu Kassim Majaliwa ndiye atakuwa mgeni rasmi katika Simba Day tutakapocheza dhidi ya Asante Kotoko ni siku maalum kwani itakuwa na vitu vingi ikiwemo kutambulisha wachezaji wetu wapya hivyo mashabiki wajitokeze kwa wingi,” alisema Manara.Manara alisema viingilio siku hiyo vitakuwa ni Sh 5,000 kwa mzunguko, VIP B Sh 15,000 na VIP A Sh 20,000 na kutakuwa na burudani kutoka kwa msanii Tundaman, Msaga Sumu, Mwasiti, bendi ya muziki wa dansi ya Twanga Pepeta na nyingine nyingi.Pia Manara amewataka mashabiki wa timu hiyo kutojihusisha na kugushi tiketi kwani wamejidhatiti kuhakikisha watu wa aina hiyo hawapati nafasi hiyo kwani usimamizi wa tiketi wamekabidhi Suma JKT.Majaliwa ni mwanamichezo kwani ni kocha mwenye leseni B pia ni mchezaji wa kikosi cha Bunge, lakini Simba imemualika kama kiongozi wa wananchi wa Tanzania katika Serikali ya Awamu ya Tano.Sherehe Maalum za Simba ambazo hufanyika kila mwaka ambapo klabu hiyo hutumia fursa ya kutangaza kikosi chake cha msimu na kutambulisha jezi zao rasmi za msimu huo.Kikosi cha Simba kitatua nchini keshokutwa Agosti 6 kutoka Uturuki, ambako kimepiga kambi ya maandalizi kwa ajili ya msimu wa mwaka 2018/19. Leo Simba inataanza shamra shamra zake kwa kufanya usafi wa mazingira, kutoa misaada na kuchangia damu."
ac3bb264d91b914866cce86bf407c2c014a44181," KOCHA wa zamani wa Yanga, Hans Pluijm amethibitisha kutuma barua ya kuomba kazi ndani ya timu hiyo wiki mbili zilizopita kurithi mikoba ya Mwinyi Zahera aliyetimuliwa mwezi uliopita.Zahera ambaye kwa sasa yupo hapa nchini kudai stahiki zake alifungashiwa virago baada ya timu hiyo kuboronga kwenye mechi za kimataifa na zile za Ligi Kuu Tanzania Bara na kikosi hicho kukabidhiwa kocha wa muda Charles Mkwasa.Pluijm aliyekinoa kikosi hicho kwa mafanikio makubwa kwa misimu ya nyuma na kufanikiwa kutwaa ubingwa wa Ligi Kuu Tanzania Bara alisema licha ya mambo yanayoendelea kwenye timu hiyo ikiwemo baadhi ya wachezaji kuhusishwa kuondoka kutokana na matatizo ya stahiki zao haimkatishi tamaa.Akizungumza na gazeti hili kwa simu kutoka Accra Ghana ambako anaishi na familia yake amethibitisha hilo na kudai hadi sasa mipango ya mawasiliano na uongozi wa timu hiyo inaenda vyema .Alisema wakati anakinoa kikosi hicho alikuwa anafanya kazi kwa uhuru mkubwa ikiwemo kupata ukarimu kutoka kwa mashabiki na ushirikiano kutoka kwa viongozi sambamba na wachezaji hadi kupata mafanikio na hicho ndicho kinachozidi kumpa nguvu ya kuomba kazi tena kwenye timu hiyo."
ac4fe2820b4ce072f7a20c5858f93a06497624fd," Mkuu wa Wilaya ya Kibaha mkoani Pwani, Asumpta Mshama amesema jiji la Dar es Salaam limejaa hivyo ukaribu na jiji hilo sanjari na uwepo wa barabara na njia nyingine za usafiri kunatoa fursa kwa Kibaha kupaa kiuchumi.“Kwa hiyo tunazo fursa nzuri sana, ni vizuri mtu kabla hujafikiria kwenda kokote uwaze Kibaha, na sasa hivi tunajenga mji mpya hapa, watu waliokuwa wanawekeza badala ya kulala Dar es Salaam watakuwa wanalala hapa…kwa hiyo tupo vizuri, ukitaka mahali pazuri pa kuwekeza hasa viwanda Kibaha tupo vizuri” amesema ofisini kwake mjini Kibaha.Ameyasema hayo wakati akizungumza na timu ya wafanyakazi wa Kampuni ya Magazeti ya Serikali (TSN) ikiwa ni sehemu ya maandalizi ya Maonesho ya Viwanda Mkoa wa Pwani 2019 na Kongamano la Fursa za Biashara na Uwekezaji mkoani humo“Kwanza Dar es Salaam kumejaa sasa watu wanatoka Dar es Salaam. Na kingine tuseme Tanzania nzima kama utasafiri kupita chini lazima upite Kibaha kuondoa tu Lindi na Mtwara. Lakini ukitoka Moshi, Arusha, Bukoba, wapi Kigoma kuondoa hiyo mikoa mingine lazima utapita Kibaha” amesema Mshama.Amesema ofisini kwake kuwa, wilaya hiyo inajengwa kwa kuzingatia mpango uliopo na kwamba, kuna maeneo rasmi yaliyotengwa kwa ajili ya viwanda.“Yamepimwa, wewe ukiomba huna zaidi ya mwezi una hati unaendelea. Urasimu sasa umepungua” amesema na kuongeza kuwa suala lalugha pia limezingatiwa.“Kama hujui Kingereza tuna deski la mkalimani, wa Kichina, Kifaransa, hatujapata wa Kijerumani hatujaona soko, likipatikanana Mjerumani atakuwepo…kwa hiyo tumejiweka vizuri, sisi tunatembea na kauli ya Mheshimiwa Rais ya Tanzania ya viwanda inawezekana, sisi kwetu inawezekana” amesema na kuongeza kuwa, Kibaha pia si eneo sahihi kuwekeza kwa kuwa kuna amani na ulinzi wa uhakika."
ac575d1705d8bdededf8b0937317c85d518b8587," Hali ya utegemezi visiwani Zanzibar imepungua hadi 5.1% kwa mwaka 2018/19 ikilinganishwa na 7.3% ya mwaka 2017/18.Haya yamesemwa mapema leo, Jumamosi, na Makamu wa Rais wa Pili wa Zanzibar Dr Ali Mohammed Shein alipoongoza sherehe za maadhimisho ya miaka 55 ya Mapinduzi ya Zanzibar.Dr Shein ameeleza kuwa mafanikio hayo yamefikiwa kutokana na jitihada za serikali kukuza uchumi ikiwa ni pamoja na ongezeko la ukusanyaji mapato.“Kutokana na jitihada za serikali kuimarisha uchumi, ukusanyaji wa mapato uliofanywa na taasisi za Mamlaka ya Mapato Tanzania (TRA) na Bodi ya Mapato ya Zanzibar (ZRB) umeongezeka hadi shilingi bil 688.7/- kwa mwaka 2017/18 kutoka bil 528/- za mwaka 2016/17,” alisema.Tofauti na hilo, Dr Shein ameeleza kuwa moja ya sekta zilinazoendelea kushamiri kwa kasi ni ya nishati, ambapo hadi kufikia Desemba 2018 vijiji 2694 kati ya 3259 vimefikiwa na umeme katika visiwa vya Unguja na Pemba.“Mafanikio haya ni 83%, na lengo letu ni vijiji vyote kuwa vimefikiwa na nishati ya umeme kati ya mwaka 2020/22,” aliongeza."
aca61929158a49a75faf74697df765aab9ee3ac1,"['Eliud Kipchoge amekuwa mtu wa kwanza katika historia ya mbio za marathon kukimbia kilomita 42 kwa muda wa chini ya saa mbili', 'Raia huyo wa Kenya alikimbia muda wa kilomita 42.2 katika saa moja dakika 59 na sekunde 40 katika shindani la Ineos Challenge mjini Vienna nchini Austria siku ya Jumamosi.', 'Haitatambulika kuwa rekodi mpya ya dunia katika mbio hizo  kwa kuwa halikuwa shindano la kila mtu  mbali na kwamba alitumia kundi la wanariadha wa kusukuma kasi waliokuwa wakishirikiana naye na kutoka. ', 'Bingwa huyo wa Olimpiki alikuwa ameikosa rekodi hiyo na sekunde 25 katika jaribio lake la hapo awali 2017. ', 'Alipogundua kwamba alikuwa anakaribia kuweka historia , wanariadha waliokuwa wakidhibiti kasi ya mbio hizo walirudi nyuma na kumwacha bingwa huyo kutimka hadi katika utepe huku akishangiliwa na mashabiki wengi  mji mkuu wa Austria. ', 'Bingwa huyo mara nne wa London Marathon alimkumbatia mkewe, akachukua bendera ya Kenya na kukumbatiwa na wanaraidha waliokuwa wakimsaidia kuweka muda huo bora wakiwemo mabingwa katika mbio ndefu duniani.', 'Katika mitandao ya kijamii walimwengu walimpongeza kila sekunde aliyokimbia hadi kumaliza mbi hizo.', 'Kipchoge, aliyelinganisha mbio hizo na mtu wa kwanza kwenda mwezini kabla ya kuanza kukimbia alisema kwamba ameweka historia  sawa na raia wa Uingereza Sir Roger Bannister alivyofanya wakati alipokweka muda bora 1954. ', ""''Nahisi vyema, baada ya Roger Bannister kuweka historia ilinichukua miaka 65 . Nimejaribu lakini nimevunja'', alisema raia huyo wa Kenya. "", ""''Hii inaonyesha uzuri wa michezo. Nataka kuufanya mchezo huu kuwa safi na wa kufurahisha. Pamoja tunapokimbia tunafanya ulimwengu kuwa mzuri wa kuishi''."", 'Huku gari linalomuongoza likiwasha taa za rangi ya kijani  katika barabara ili kuonyesha kasi anayotarajiwa kuweka ya dakika 2:50 kwa kila kilomita atakayokimbia, Kipchoge hakukimbia chini ya dakika mbili sekunde 52. ', 'Ili kuweka muda huo, alilazimika kukimbia mita 100 katika sekunde 17.08 mara 422 mfululizo kwa kasi ya kilomita 21.1 kwa saa ', 'Alikuwa sekunde 10 mbele ya mpangilio kufikia kilomita 21 , kabla ya kuonekana akipunguza kasi katika kilomita 2:52,  na baadaye kuongeza kasi hiyo na kutimka mbio katika awamu ya mwisho. ', 'Kipchoge alisaidiwa na kundi la wadhibiti kasi 42 akiwemo bingwa wa Olimpiki Matthew Centrowitz, mshindi wa medali ya shaba katika mbio za mita 5000 Paul Chelimo na ndugu wa Ingebrigsen Jakob , Filip na Henrik. ', 'Walibadilishana zamu mara kwa mara , wakikimbia huku wamemzunguka Kipchoge  huku naye bingwa wa zamani wa mbio za mita 1500, na 5,000 Bernard Lagat akimuongoza katika kilomita ya mwisho. ', ""''Ni miongoni mwa wanariadha bora duniani - hivyobasi ahsante, aliongezea Kipchoge. Nawashukuru kwa kukubali kazi hii. Tulifanikiwa pamoja''.Kipchoge athibitisha 'mwanadamu hana kikomo' katika Marathon"", 'Wakufunzi wa Kipchoge walimpatia maji kwa kutumia baiskeli badala ya kuchukua vinywaji kama ilivyo kawaida kutoka katika meza zilizowekwa kandokando. ', 'Usaidizi kama huo hauruhusiwi chini ya sheria za IAAF , na ndio maana shirika hilo la riadha duniani halitaitambua rekodi hiyo kama rekodi rasmi ya marathon.', ""'Alikuwa zaidi ya mwanadamu'"", 'Jaribio hilo lilifadhiliwa na kampuni ya Petrochemical Ineos inayomilikiwa na mtu tajiri zaidi Uingereza Sir Ratcliffe  ambayo pia hufadhili waendesha basikeli wa jina kama hilo. ', 'Eneo hilo lilichaguliwa kutokana na hali nzuri ya mazingira , hewa safi na utambarare wake']"
acc1819eff732bb96d4ea17d2f12cc882e42535a," Wamesema kitendo hicho ni ukombozi mkubwa kwa wafanyabiashara wadogo.Rai hiyo imetolewa na wafanyabiashara wa soko la samaki la Mwaloni, Kirumba, walipotembelewa na Maofisa wa Benki ya CRDB, kufuatilia maendeleo yao ya kibiashara na kusikiliza shida zao, katika kuelekea kwenye maadhimisho ya miaka 20 ya benki ya CRDB yatakayofikia kilele Juni mwaka huu.Akizungumza kwa niaba ya wenzake, mmoja wa wafanyabiashara hao Dionizi Kato, alisema alianza na mkopo wa Sh 300,000 kutoka benki hiyo ukiwa ni mkopo wa vikundi, amekuwa akiendelea na sasa anatarajia kuchukua mkopo wa Sh milioni saba ili aweze kujiimarisha zaidi kiuchumi.Kwa upande wake Mkurugenzi wa CRDB mkoani Mwanza Hamis Swalehe alisema kuwa benki inafanya kazi karibu na wafanyabiashara ndogo ndogo na imeanzisha programu maalumu ya kuwawezesha wateja wadogo wanaopata huduma za kifedha kutoka CRDB ili wawe wateja wakubwa.“CRDB tunawawezesha wafanyabiashara wadogo wakue kwa kutumia huduma zetu za kibenki na kupitia mpango huo tumewezesha zaidi ya wafanyabiashara wadogo wadogo 2,000 jijini Mwanza kupitia vikundi na mtu mmoja mmoja. Kila mwanakikundi anakopeshwa kuanzia Sh 200,000 na benki hiyo imetoa mikopo ya Sh bilioni moja kwa wafanyabiashara hao wadogo wadogo”, alisema."
acf29144dcee2f39efefc957007b08ce509481b4," JOTO la michuano ya Mataifa ya Afrika, Afcon 2019 nchini Misri linaendelea kupanda baada ya kufikia hatua ya 16 bora, huku timu nyingine nane zikifungasha virago na kurudi nyumbani.Timu tatu zilishiriki kwa mara ya kwanza, ambazo ni Madagascar, Burundi na Zimbabwe, ambazo zilikanyaga kwa mara ya kwanza kabisa michuano hiyo. Baada ya kuanguka katika michuano ya mwaka huu, ikiwemo Tanzania ambayo ilishiriki baada ya miaka 39, sasa ni wakati wa kujipanga upya kwa ajili ya kufuzu na kushiriki fainali za mwaka 2021 na kuhakikisha zinafanya vizuri zaidi. Michuano hiyo ya 32 kufanyika ilishirikisha jumla ya timu 24, na kupangwa katika makundi sita huku timu ya taifa ya Tanzania, Taifa Stars, ikiwa katika Kundi C pamoja na Senegal, Algeria na Kenya.AFRIKA MASHARIKIKwa mara ya kwanza Afrika Mashariki ilipeleka timu nne, ambazo ni Tanzania, Uganda, Kenya na Burundi huku Uganda ikizing’arisha zingine kwa kufanikiwa kucheza hatua ya timu 16 bora huku zingine zikiaga na kurudi mapema kwao. Wakati Kenya wakiambulia pointi tatu zinazowafanya kushika nafasi ya tatu kwenye Kundi C ambazo walizivuna kwenye mchezo dhidi ya majirani zao Tanzania kwa ushindi wa mabao 3-2, wakati Burundi nao wakiwa kama Taifa Stars wakiambulia patupu kwa kugawa pointi tatu kwenye kila timu waliyokuwa wanacheza nayo.USHIRIKI WA TANZANIAMakala haya yanaangazia ushiriki wa timu ya Taifa Stars kwenye michuano hiyo ya Afcon 2019, ikiwa ni ya 32 tangu kuanzishwa kwake. Hii ni mara ya pili kwa Tanzania kushiriki kwani waliwahi kufanya hivyo mwaka 1980, ikiwa ni miaka 39 tangu washiriki kwa mara ya mwisho wakipangwa katika Kundi C.Taifa Stars kwenye kundi hilo walifanikiwa kucheza michezo mitatu, lakini walifungwa yote na kuwa sawa na daraja la kuwavusha timu zingine. Kwenye mchezo wao wa kwanza walilala kwa mabao 2-0 dhidi ya Senegal wakati SOKA Stars ni kipindi cha kusonga mbele mchezo wa pili walipoteza kwa mabao 3-2 kutoka kwa majirani zao Kenya licha ya mara mbili kuwa mbele kwa bao 1-0 na baadae 2-1 kabla ya kufungwa kwa mabao 3-2.Kwa ujumla kikosi hicho kinachoongozwa na kocha raia wa Nigeria, Emmanuel Amunike kimejikuta kikiondoshwa kwenye michuano hiyo kikiwa kimeweza kufunga mabao mawili yaliyowekwa kimiani na wachezaji wake wa kulipwa, Simon Msuva na nahodha Mbwana Samatta. Ushiriki wao umekuwa na faida kubwa kwao kwani kwa matokeo waliyopata yamebaki kuwa somo kubwa na kujua sehemu gani wajikite waweze kujipanga dhidi ya michuano inayokuja, moja ya mambo yaliyokifanya kikosi hicho kisitambe mbele ya mataifa mengine.TATHMINI YA KUNDI CKatika kundi hilo, timu za Algeria na Senegal zilipewa nafasi kubwa ya kufanya vizuri tangu mwanzoni mwa mashindano hayo na hilo ndivyo lilivyokuwa. Hali iliyokuwa ngumu kwa timu kama Taifa Stars kupewa matumaini makubwa ya kuweza kufanya vyema kutokana na kutokuwa na uzoefu kwenye michuano hiyo kwani ni mara yao ya pili kushiriki, ikiwa ni tofauti na Kenya ambao wameshiriki mara sita huko nyuma.Lakini katika ushiriki wao wameonesha ushindani mkubwa kwenye kundi lao licha ya kuwa ni timu inayoongoza kwa kufungwa mabao nane wakifuatia Kenya walioruhusu mabao saba. Huku kinara wa kundi hilo Algeria akijikusanyia pointi zote tisa akiwa hajapoteza mchezo wowote wala kuruhusu lango lao kufungwa bao wakati Senegal akishika nafasi ya pili kwa pointi sita na kufungwa bao moja wakifanikiwa kuvuna alama sita na kupoteza mchezo mmoja dhidi ya Algeria.MAANDALIZI HAFIFUWakati mataifa jirani na mengine yakienda kufanya maandalizi nje ya nchi tena barani Ulaya kujipanga kwa michuano hiyo, Tanzania nayo kupitia TFF iliahidi kuipeleka timu kambini Ulaya kwa ajili ya maandalizi.Badala ya kuanza mapema Shirikisho la Soka Tanzania (TFF) lilikaa kimya hadi pale siku zilipokwenda na kubaki muda mfupi ndipo kukurupuka badala ya kuanza kwa maandalizi ya mapema kuiandaa timu hiyo. Taifa Stars ilijipima nguvu mchezo wa kimataifa wa kirafiki kwa kucheza dhidi ya wenyeji Misri na kufungwa 1-0 kabla ya kurudiana katika mchezo mwingine dhidi ya Zimbabwe, lakini huu ulikuwa kama mechi mazoezi.UZOEFU MDOGOKilichosababisha kikosi cha Stars kushindwa kupata matokeo mazuri kwenye michuano hiyo ni kukosa uzoefu kwenye mechi za kimataifa na hii inatokana na kucheza mechi chache za kimataiafa, ambazo zingeweza kuwapatia uzoefu kama Madagascar. Madagascar pamoja na kushiriki kwa mara ya kwanza mashindano hayo, lakini kikubwa kilichowabeba ni kule kucheza mechi nyingi za kitaifa za majaribio, ambazo ziliwapa uzoefu mkubwa.Kupitia michezo yao yote waliyocheza kwenye Kundi lao Stars walikuwa wanafungwa mabao kutokana na wachezaji wanaunda kikosi hicho kukosa umakini wa kuwachunga vilivyo wapinzani wao hasa wanapokaribia kwenye lango lao. Kwenye safu ya ulinzi na sehemu ya kiungo wachezaji wa kikosi hicho walikuwa wanapata shida kwa kushindwa kumiliki mipira kiasi cha kushindwa kujenga mashambulizi kuelekea kwenye lango la wapinzani hivyo wapinzani wao walikuwa wanatumia nafasi kwenye maeneo hayo kama silaha ya kuwaangamiza huku Stars wakijikuta wakicheza mchezo wakujilinda wakati wote.Changamoto zote hizo zilitokana na wachezaji wengi wanaunda timu hiyo kutokea ligi ya ndani ukiwatoa akina Samatta na Msuva ambao wanakipiga kwenye mataifa ya kigeni walikuwa wanajitahidi kuonesha kiwango cha tofauti lakini kukosa huduma nzuri kutoka kwa wachezaji wengi kulichangia kutokuona umuhimu wao.MFUMO WA KOCHAWachezaji wa kikosi hicho walionekana kabisa kushindwa kusimama kwenye mfumo wa kocha Amunike ambaye anaamini kwenye kukaba zaidi kwa kujilinda muda wote huku wakishambulia kwa kushtukiza.Lakini wachezaji hao walionekana kutoka kabisa kwenye mfumo huo hasa pale wanaporuhusu kufungwa bao la kwanza kwenye mchezo wa mwisho wa kundi dhidi ya Algeria walianza vyema kwenye dakika 30 za awali kitendo cha kufungwa bao la uongozi, wachezaji wa kikosi hicho walionekana kushindwa kuhimili vishindo na presha, jambo lililowafanya hadi wanaenda kwenye mapumziko wakiwa wameruhusu kufungwa mabao 3-0. Kutokana na hali hiyo sioni kama kocha huyo ana makosa makubwa kwenye kuboronga kwenye kikosi hicho bali na huenda wachezaji walishindwa kabisa kufuata taratibu zake.POSHO ZA WACHEZAJIKuna madai kuwa wachezaji hawakupewa posho kwa wakati na kuna wakati nusura wagomee mazoezi hadi pale walipopozwa kwa kupewa chao. Hilo ni fundisho kwani siku nyingine wakati wa mashindano TFF wajitahidi kuandaa posho na wachezaji mapema.UWEKEZAJI UFANYIKEKupitia matokeo hayo kama taifa tunapaswa kukaa chini kutathimini tulichokipata kwenye michuano hiyo na kuangalia kwa kipa kile kilichotuangusha badala ya kukaa na kuangalia tulipoangukia. Hilo halitatusaidia kabisa na kwanza tujue kilichotuangusha na baadae tupafanyie kazi na kutorudia tena makosa.Serikali kwa kushirikiana Shirikisho la Soka nchini (TFF), wanapaswa kusikia kilio cha Watanzania kuchukulia maumivu wanayowapata kwa jicho la tatu na kuyafanyia kazi kwa kufanya uwekezaji kwenye miundombinu bora itakayozalisha wachezaji watakaokuja kuwa tegemeo na azina kwa taifa.Kupitia balozi za mataifa mbalimbali tuone umuhimu kama taifa kutengeneza mfumo utakao tuwezesha kufanya mawasiliano na kuwaomba vijana wetu kupelekwa kwenye viituo vyao wakalelewe kwenye misingi ya kisoka kwa faida ya kikosi kijacho."
ad1390e694ce72d24c9244cb97d3bfde4e5b807e," Katika mchezo uliopigwa Alhamisi ya wiki hii kwenye Uwanja wa Kambarage mjini Shinyanga, mshambuliaji huyo aliifungia Simba bao la pili kwa mkwaju wa penalti dhidi ya Mwadui FC katika mchezo wa Ligi Kuu Bara ulioisha kwa sare ya mabao 2-2.Bao hilo lilikuwa la kwanza kwa Okwi kufunga nje ya Dar es Salaam kwani katika mabao 13 aliyofunga awali, yote amefunga katika viwanja vya Taifa na Uhuru Dar es Salaam.“Nitaendelea kufunga mabao kwani mchezo wa Mwadui umenifungulia njia, namshukuru Mungu kuona nimefunga bao mkoani, niwaahidi mashabiki wa Simba kuwa nitaendelea kupambana ili niweze kupata mabao mengi zaidi,"" alisema Okwi.Alisema anaamini kufunga kwa penalti ni hatua nzuri itakayomsaidia kuwa mfungaji bora wa ligi mwishoni mwa msimu. “Naamini mimi kuanza kufunga tena kwa penalti, ni hatua nzuri ambayo naamini itanisaidia kufanya vizuri ili niweze kuibuka na ufungaji bora wa Ligi Kuu,” aliongeza Okwi.Okwi sasa amefikisha mabao 14 katika orodha ya wafungaji bora na ndiye anaongoza kwa ufungaji akifuatiwa na mshambuliaji wa Yanga, Obrey Chirwa mwenye mabao 11, nafasi ya tatu yupo John Bocco wa Simba mwenye mabao 10."
ad5cadab36e5f9bf048ed5ac77460c75a81fa6d7," HUDUMA ya teknolojia ya taksi inayoongoza Ulaya na Afrika, Taxify imezinduliwa jijini Dodoma na mamia ya madereva taksi ambao wamesajiliwa wameanza kutoa huduma kwa wananchi.Huduma ya Taxify mjini Dodoma itatoa njia salama na ya bei nafuu kwa abiria kupata usafiri.Pia, usalama wa wateja umeongezeka kwa kutumia teknolojia ya “Share your ETA” ambayo inampatia mteja fursa ya kutaarifu familia na marafiki safari yake na kuwahakikishia usalama wake. Meneja Mkuu wa Taxify Tanzania, Remmy Eseka alisema,“Baada ya kuzindua huduma yetu jijini Dar es Salaam na Mwanza, tunaendelea kupanua wigo wa huduma, na mji mkuu wa Dodoma ni mojawapo ya miji ya msingi katika soko letu. Tuna imani ya kwamba watanzania watanufaika na huduma zetu.”Taxify imetua Dodoma na ofa mbalimbali zilizolenga kunufaisha madereva ambao wamejisajili na huduma yao.Kampuni imetoa mikopo ya simu za kisasa za kiganjani zitakazowawezesha madereva kujiunga na kutumia teknolojia hiyo katika kutoa huduma kwa wateja.Katika hili, madereva wamepatiwa fursa ya kulipia kwa awamu ya mwezi kwa mwezi kutokana na faida watakayopata kwenye biashara.Pia, kampuni imeshirikiana na Kampuni ya mafuta ya Total na kutoa punguzo la bei ya mafuta na bidhaa za Total kwa madereva wote ambao watajiunga na kadi ya Total.“Tunafurahia kuwa wa kwanza kutoa huduma ya teknolojia ya taksi mjini Dodoma na kuunganisha madereva mbalimbali na huduma yetu. Tuna uhakika teknolojia yetu italeta urahisi na kupunguza ucheleshewaji wa kutoa huduma katika jiji,” alisema Meneja Mkuu wa Afrika Mashariki, Shivachi Muleji.Pia kampuni imelenga kuwanufaisha madereva kwa kutoza ada ndogo ya kutumia teknolojia yao kwa asilimia 15, ambayo ni zaidi ya nusu ya ada wa washindani wao nchini na kote duniani.Kampuni ya Taxify imeweka mipango ya kupanua wigo wa huduma katika Afrika Mashariki na inayo mikakati ya kuleta huduma yao kwa madereva bajaji na pikipiki."
ad8ea9231afb45add85e8d5f1ab90767090ceed4," SERIKALI imesema itaendelea kuhakikisha taswira ya nchi, inalindwa kila mahali na kuendelea kuheshimika kimataifa kutokana na mchango wake katika masuala mbalimbali duniani; na pale shutuma zinakapotolewa dhidi ya Tanzania, haitasita kuzitolea ufafanuzi.Waziri wa Mambo ya Nje na Ushirikiano wa Afrika Mashariki, Profesa Palamagamba Kabudi alibainisha hayo jana kwenye Hotuba ya Mpango wa Makadirio ya Bajeti ya Wizara yake kwa Mwaka wa Fedha 2019/ 2020.Alisema Tanzania inaheshimika kutokana na mchango wake katika masuala mbalimbali duniani, ikiwa ni pamoja na kudumisha ulinzi na usalama, kupambana na rushwa mapambano dhidi ya biashara haramu ya dawa za kulevya, kukabiliana na tatizo la utakatishaji fedha, kutetea masuala ya haki za binadamu na kuunga mkono misingi ya demokrasia na utawala bora. Waziri Kabudi alisema serikali itahakikisha taswira ya nchi, inalindwa na kila mahali na zinapotokea shutuma zozote dhidi ya nchi, haitasita kutoa ufafanuzi.Alitaka jumuiya ya kimataifa na mashirika yasiyokuwa ya kiserikali, kushauriana na serikali pale wanapohisi kuna tatizo kabla ya kutoa shutuma dhidi yake. Kwa mujibu wa Kabudi, Machi mwaka huu Tanzania ilishiriki kikamilifu katika kikao cha 40 cha Baraza la Haki za Binadamu la Umoja wa Kimataifa na kutumia fursa hiyo kutoa ufafanuzi wa kina kuhusu tuhuma za upotoshaji, unaofanywa mara kwa mara kuwa kuna ukiukwaji wa haki za binadamu nchini.“Tanzania iliitaarifu jumuiya ya kimataifa jinsi serikali inavyotimiza misingi ya haki za binadamu kama ilivyobainishwa katika Katiba ya Jamhuri ya Muungano wa Tanzania na mikataba ya kimataifa na kikanda ambayo Tanzania ni mwanachama… tutaendelea kuhakikisha taswira ya nchi haichafuliwi na tutatoa ufafanuzi dhidi ya shutuma hizo na taarifa za upotoshaji,” alisema.Kabudi alisema Tanzania inaongozwa na misingi ambayo lengo lake kuu ni kudumisha amani, ulinzi, usalama na mshikamano wa wananchi wake na taifa kwa ujumla, kama ilivyowekwa na waasisi wa taifa mara baada ya Uhuru. Alisema katika kuyatekeleza hayo, Tanzania imeendelea kulinda Uhuru, kujiamulia mambo yake yenyewe bila kuingiliwa, kulinda mipaka ya nchi, kulinda haki, kuimarisha ujirani mwema na kuunga mkono Sera ya Kutofungamana na Upande Wowote, kama dira na msimamo wa nchi katika mahusiano na nchi nyingine katika Jumuiya ya Kimataifa.Alisema pia wizara imeandaa, imeshiriki na kuratibu ushiriki wa serikali katika vikao mbalimbali vya kikanda na kimataifa na ushiriki wa serikali katika vikao hivyo unalenga kuimarisha mahusiano ya kimataifa, kulinda na kutetea maslahi na sifa nzuri ya Tanzania kwa kuieleza jumuiya ya kimataifa jitihada ambazo serikali imefanya kuhakikisha maendeleo ya wananchi wake yanapatikana na masuala ya utawala bora na haki za binadamu yanalindwa kwa wananchi wote."
adc859e0aced36905e67fe3747492b90dcb04649," VIONGOZI wa madhehebu ya Kikristo nchini wameipongeza Serikali ya Awamu ya Tano chini ya Rais John Magufuli kwa kuleta mabadiliko katika nyanja mbalimbali.Aidha viongozi hao wamewataka wananchi kuwa wazalendo na kutafakari maisha kwa maslahi ya Taifa.Wakizungumza wakati wa kuadhimisha ufufuko wa Yesu Kristo zaidi ya miaka 2000 iliyopita, viongozi hao waliwataka waumini wa Kikristo kufufuka pamoja naye na kuacha dhambi ambazo ndizo chanzo cha kuangamiza ustawi duniani.Miongoni mwa wahubiri hao wa Pasaka ni Askofu wa Jimbo la Kayanga lililopo Karagwe mkoani Kagera, Mhashamu Almachius Vincent Rweyongeza ambaye katika misa iliyofanyika Kanisa la Mtakatifu George na kutangazwa na TBC Taifa, aliipongeza serikali ya awamu ya tano kwa kufanya mambo makubwa kwa Watanzania.Alisema Rais Magufuli amefanya mabadiliko kwa kiasi kikubwa na kwamba yamelisaidia Taifa kupiga hatua katika elimu, uchumi, nidhamu na maadili.Kwenye mahubiri yake yaliyolenga kuleta maana ya Pasaka katika jamii ya sasa, alisema waumini wanapaswa kutumia fursa ya Pasaka kutafakari na kujitathimini kibinafsi na kitaifa.Askofu Rweyongeza amesema Serikali ya Awamu ya Tano chini ya Rais John Magufuli, kwa kiasi kikubwa imeweza kujipambanua katika misingi ya uwazi, uwajibikaji na kusimamia msingi ya utawala bora uliowezesha kurejesha heshima ya utendaji kazi kwa watumishi wa umma tofauti na siku za nyuma.Alisema serikali hiyo kwa kiasi kikubwa imeweza kupambana na maadui watatu ambao ni ujinga, maradhi na umasikini aliowataja kuwa ni maadui wakubwa wa maendeleo tangu taifa lijinasue kutoka kwa wakoloni na kuwataka Watanzania kuendelea kupambana ili kuwashinda maadui hao.Alimpongeza Rais Magufuli kuwa na mipango mbalimbali anayoifanya kuliletea Taifa maendeleo huku akisisitiza kuwa pale jambo jema na zuri linapofanyika kuna kila sababu ya wahusika kusifiwa.Kuhusu elimu Askofu Rweyongeza alisema serikali ya awamu ya tano imeweza kupambana katika elimu kwa kuweka viwango vizuri vya ufaulu na kuondoa mkanganyiko wa huko nyuma ambao kwa kiasi fulani uliweza kuzalisha watu wasio na uelewa.“Ukitaka kuliangamiza Taifa, basi haribu mfumo wa elimu, katika hili nampongeza Rais Magufuli kwa kuweza kulisimamia kikamilifu na kusaidia kuleta mabadiliko ya kweli yalisaidia kutoa mtokeo chanya, kama tunataka kupata madaktari, wahandisi, wachumi, wanasheria na kada nyingine nyingi hatuna budi kuwekeza katika mfumo wetu wa elimu,” alisema.Akifafanua zaidi alisema suala la elimu halina mjadala na zaidi serikali inapaswa kuendelea kuiboresha huku akipongeza uteuzi wa Waziri wa Elimu, Sayansi, Teknolojia na Ufundi, Profesa Joyce Ndalichako na kumweleza kuwa ni mwenye uwezo wa nafasi hiyo.“Mfumo wa elimu nchini lazima uwe imara, vinginevyo Taifa linaweza kuwa la ajabu, kusoma siyo kupata vyeti bali ni kupata matokeo mazuri yanayoweza kuleta mabadiliko ya kimfumo,” alisema.Hata hivyo alionya kubadilisha badilisha mfumo wa elimu kwamba kwa kufanya hivyo, ni kuzalisha kizazi kitakachokuwa kinaamini kufanikiwa kwenye maisha kwa kupita njia za mkato badala ya njia sahihi.Alisema asilimia kubwa watu wengi wanaopata ufaulu wa chini kwenye shule nyingi wanapelekwa kwenda kusomea taaluma ya ualimu ambao wanategemewa wakafundishe wanafunzi kwenye shule na vyuo, hivyo inasababisha kuzalisha watumishi wengi wasiokidhi vigezo.“Matokeo yake, utu utapotelea mikononi mwa viongozi wa dini na serikali, haki itapotelea mikononi mwa mahakimu, hivyo kushindwakuzingatia maagizo ya maandiko matakatifu yanayosema watu wangu wanaangamia kwa kukosa maarifa,” alisema.Aliiomba serikali isisite kuwashirikisha au kuwatumia viongozi wa kidini kwa watu wanaoteuliwa kushika nafasi mbalimbali kuwapima kama kweli wanafaa kuwa viongozi wa umma.Alisema ili kuzalisha viongozi wa kiroho na watakaotanguliza maslahi ya taifa kwanza lazima somo la dini na maadili lipewe kipaumbele kwenye shule, ikiwemo kuendeshwa sambamba kama masomo mengine.“Ili tuwe na kizazi safi, lazima tukubali kuwakomaza watoto wetu katika maadili ya kidini ili waweze kuchagua jema na kuacha mabaya kama yaliyotawala zama hizi kuwepo kwa mafisadi wengi, wauaji, waharibifu wa mazingira, mishahara hewa na mengineyo kama hayo,” alisema.Rweyongeza alisema kutokufanya hivyo inawezekana ni sababu inayochangia kupata viongozi wasiotambua umuhimu wa viapo vyao wakiwa kwenye ofisi zao lakini pia hawamtangulizi Mungu kwenye shughuli zao za kila siku wakati wa kuwatumikia wananchi.Kuhusu Amani Askofu Rweyongeza alisema kupitia Sikukuu ya Pasaka wananchi wakiwa wanasherehekea wanapaswa kutambua kuwa suala hilo la amani ni jambo la msingi ambalo kama Watanzania. “Hili lina maana kwetu na zaidi, tunapaswa tulibebe kwa kutekeleza majukumu,” alisisitiza.Alisema amani ni matunda ya haki na amani ambayo hujengwa taratibu na kwa muda mrefu miongoni mwa wanadamu wote huku akisisitiza kuwa binadamu wote ni sawa huku akimtaka kila mwananchi kutumia karama aliyopewa kufanya mambo mema yanayompendeza Mungu.Kuhusu Afya Askofu Rweyongeza alisema afya ndiyo kila kitu katika maisha ya wanadamu, hivyo serikali pamoja na mambo mengi iliyoyafanya inapaswa kufanya uwekezaji wa kutosha ili kuwawezesha wananchi wake ambao asilimia 28 sawa na wananchi milioni 12.2 wanaishi katika umasiki ili waweze kupatiwa huduma ya afya bila vikwazo.Alisema Mfuko wa Kusaidia Kaya Masikini (TASAF) unapaswa kujielekeza kwa kuwaunganisha wananchi wake na huduma za afya zinazotolewa na Serikali chini ya NHIF, hatua itakayosaidia kuwaondolea vikwazo kupata matibabu.Pamoja na hayo aliwataka TASAF, wasitoe fedha kama njugu bali watoe bima za afya kwa watu ambao hawajiwezi, jambo ambalo litawasaidia zaidi.Alisema Pasaka inamaanisha uzima, hivyo kwa kuadhimisha siku hiyo kuna kila sababu ya serikali kuwasaidia wananchi wake kupata kwa kuwa na mipango mbalimbali itakayoweza kuwasaidia.Msimamizi wa Kitume, Jimbo Katoliki Morogoro, Padri Lazarus Msimbe alisema Kanisa Katoliki Jimbo la Morogoro linampa hongera Rais Magufuli na Serikali yake kwa kuliongoza vyema taifa.Akizungumza kwenye kanisa kuu la Mtakatifu Patrice la mjini Morogoro alisema pamoja na serikali kuendelea kufanya vyema ipo haja ya wananchi kutekeleza wajibu wao wa uzalendo la kulihakikishia taifa amani.Padri Msimbe alisema, hivi sasa yapo mabadiliko makubwa na mazuri ya kiuchumi na kijamii ambayo Watazania wanaendelea kunufaika nayo.“Tuzidi kumwombea huyu Rais wetu na tuzidi kuwaombea viongozi wake waweze kumshauri na kumsaidia ili nchi yetu iweze kuendelea kimwili, kiroho na kimaadili na kimaendeleo ya kijamii kwa ujumla,” alisema Padri Msimbe.Ujumbe wa Pasaka Kwa upande wa ujumbe wa Pasaka alisema ni habari njema kwamba Yesu Kristo yupo tayari kufanya miujiza kama waumini wa kanisa hilo watafungua mioyo yao, pia ni habari njema kwa vile imani ya waumini wake imeimarika kutokana na ufufuo wake.Wakati huo huo, Wakristo nchini wametakiwa kuendelea kuyaishi matendo mema waliyokuwa wakiyafanya katika mwezi wa Kwaresima kwani wasipofanya hivyo sikukuu ya Pasaka itakuwa haina maana kwao.Rai hiyo ilitolewa na Padri Alex Lyulu wa Kanisa Katoliki la Mtakatifu Paulo wa Msalaba, Jimbo Kuu la Dodoma wakati akihubiri katika misa ya Sikukuu ya Pasaka.Alisema katika kipindi cha Kwaresima, Wakristo wengi walibadili nyendo zao na kuwataka yale waliyoyafanya katika kipindi hicho kuendelea kuyaishi.“Wakristo mnatakiwa kuendelea kuyaishi matendo mema hata wakati huu ambao kipindi cha Kwaresima kimekwisha, kwa kufanya hivyo mtakuwa mkienenda vile Mungu atakavyo na kumuishi Kristo ambaye leo (jana) amefufuka,” alisema.Padri Lyulu alisema endapo Wakristo watashindwa kuendeleza mema waliyoyafanya katika kipindi cha mwezi wa Kwaresima basi Sikukuu ya Pasaka wanayoisherehekea haitakuwa na maana yoyote kwao.Aidha, Padri Lyulu aliwataka waumini hao kuhakikisha kuwa ile amani ya Bwana wanaiendeleza katika jamii zao ili waweze kuishi maisha bora yanayompendeza mungu.“Bila kuwepo na amani hakuna ushirikiano, hakuna kusaidiana hata kama mtu anakwenda ndivyo sivyo hakuna wa kumwelekeza hivyo basi lazima tusisitize amani hii lazima tuendele kuilinda hata baada ya kutoka hapa,” alisema.Wito wa Maaskofu Wakati huo huo, Askofu wa Kanisa la Kiinjili la Kilutheri Tanzania (KKKT), Dayosisi ya Morogoro, Jacob Mameo katika mahubiri yake kwenye ibada ya Pasaka iliyofanyika Kanisa la Bungo, Manispaa ya Morogoro aliwataka wananchi kudumisha upendo na amani iliyopo na pia kuwa makini na wageni wanaopanga katika nyumba zao.Askofu Mameo, aliwashauri wananchi kuwatumia viongozi wa serikali za mitaa kwa kutoa taarifa pale wanapofikiwa na wageni kwa vile si kila mgeni ni mtu mwema.Polycarp Kadinali PengoMwadhama Polycarp Kadinali Pengo aliitaka jamii kufufuka na Yesu Kristo kwa kutubu na kuacha kutenda dhambi na kufanya mambo mema yatakayosaidia kuimarisha ukuaji wa jamii bora na yenye kumcha Mungu.Kadinali Pengo aliitoa wito huo kwenye mahubiri ya mkesha wa Sikukuu ya Pasaka aliyotoa katika Kanisa la Mtakatifu Joseph juzi usiku.Alisema, ili kuadhimisha kifo na ufufuko wa Yesu jamii haina budi kuweka nadhiri kuwa inaanza maisha mapya na Kristo kwa kutenda mema kwenye jamii ili kufufuka vema na Yesu Kristo.Alisema: “Hakuna kitu bora katika kusherehekea ufufuko wa Yesu Kristo kuzidi kufufuka naye kwa kubadilika kutokea kuwa watu wa dhambi na wasiotenda mambo yanayompendeza Mungu na kuanza kuwa mfano wa matendo mema kwenye jamii.Askofu Msaidizi Eusebius Nzigilwa Naye Askofu Msaidizi Eusebius Nzigilwa wa Jimbo Kuu la Dar es Salaam, katika mahubiri yake kwenye Kanisa la Mtakatifu Petro aliwataka Wakristo kutoogopa kumfuata Yesu kwa kufufuka naye na kuishi naye.Alisema, wapo baadhi ya Wakristo ambao wameruhusu kuzongwazongwa na mambo mbalimbali yanayowarudisha nyuma katika harakati za kukombolewa na kuwataka kutoruhusu hali hiyo badala yake wajitoe moja kwa moja katika kumtumikia Mungu.Habari hii imeandikwa na Tuzo Mapunda, Oscar Job, Evance Ng’ingo (Dar); Anastazia Anyimike (Dodoma) na John Nditi Morogoro."
ae3baa6c34aa523fd2aa4de3c89448efff922311," Rais John Magufuli amemuagiza Msajili wa Hazina Athumani Mbuttuka kuhakikisha kuwa mashirika yote nchini ambayo yamekuwa hayatoi gawio kwa serikali, yanafanya hivyo ifikapo Julai mwaka huu. Ameyasema hayo mapema leo, Jumanne, alipokuwa akizungumza katika hafla ya kupokea gawio la serikali kutoka shirika la simu la TTCL lililofanyika kwenye makao makuu ya shirika hilo, jijini Dar es Salaam. Rais Magufuli amesema yapo mashirika 253 nchini ambayo huwa hayatoi gawio kwa kigezo cha kuwa yanajiendesha kwa hasara, jambo alilosema wachague kulirekebisha na kuanza kutoa gawio au yafungwe.“Msajili wa Hazina yaandikie haya mashirika yote barua, nataka yaanze kutoa gawio, hakuna haja ya kuwa na mashirika yanayofanya kazi kwa hasara,” aliongeza. Hatahivyo Rais Magufuli amepongeza TTCL kwa kutoa gawio lake la bilioni 2.1/- ikiwa ni mwaka wa pili mfululizo kwa shirika hilo kutoa gawio lake serikalini. Zaidi, ametoa wito kwa ofisi na mashirika ya serikali kuhamasisha watendaji wake kutumia line za simu za TTCL ili kuunga mkono ukuaji wa shirika hilo la serikali, huku akiongeza kuwa japokuwa kwasasa shirika hilo lina wateja milioni 2.2 nchi nzima, idadi hiyo ni ndogo na juhudi zaidi zifanywe kuongeza idadi hiyo."
ae53cdc13a51df53d1bfb022ab8cfaff9d86ed75," Akizungumza wakati wa uzinduzi wa kampeni hiyo juzi jijini Dar es Salaam, Mkuu wa Mawasiliano na Masoko na Vodacom Tanzania, Kelvin Twissa alisema mpaka sasa wateja milioni mbili wa Vodacom wanatumia huduma hiyo.“Kadri siku zinavyozidi kusonga mbele, wananchi wengi wamezidi kuipokea huduma hii zaidi ya matarajio yetu. Watu wengi wameshafungua akaunti za M-Pawa, wengi wanazidi kujiunga kila kukicha na wanafurahia mikopo kupitia huduma hii,” alisema.Alisema teknolojia hii ya M-Pawa au “kibubu” ni mkombozi kwa wananchi wengi wa Tanzania ambao walikuwa hawajafungua akaunti za benki. Amewataka Watanzania kuchangamkia fursa hiyo na kupata elimu ya mikopo, akiba na riba kutoka M-Pawa.“Watanzania wengi bado hawana akaunti za benki na sifa za kukopesheka kutoka taasisi za fedha. M-Pawa ni mkombozi kwa wanyonge na wajasiriamali kwani inawawezesha kujiwekea akiba na kupata mikopo isiyo na masharti magumu,” alisema."
ae5922ef2aafcfc09e714f439e0abc8910acca06," WAZIRI wa Mambo ya Ndani ya Nchi, Kangi Lugola amesema mkataba wa udhamini walioingia na wadhamini wao unatoa nafasi kwa timu ya Polisi Tanzania kuingia sokoni kupambana na Simba na Yanga kusaka wachezaji wenye uwezo. Lugola aliyasema hayo jana Dar es Salam kwenye hafla ya kuingia makubaliano na wadhamini wa timu ya soka ya Polisi Tanzania iliyopanda msimu huu kucheza Ligi Kuu soka Tanzania Bara. Alisema wameingia kwenye ligi sio kuwa kichwa cha mwendawazimu bali kwa kumaanisha hivyo, lengo ni kuhakikisha wanapambana na kuchukua ubingwa na ikiwezekana Polisi Tanzania na hata Prisons ya Mbeya siku moja zitoe wachezaji wa kuwakilisha timu ya taifa.Alituma salamu kwa timu za Simba na Yanga kuwa ule umiliki wao wa kuongoza ligi msimu huu hautakuwepo, kwani timu ya Polisi Tanzania kutokana na inavyoonesha ari, anaamini itawapindua vigogo hao wa soka nchini. Wadhamini walioingia nao mkataba na kupewa vyeti vya kutambua michango yao ni Subash Patel, Lodhia na Busega Mazao. Pia, wametambulisha jezi za nyumbani na ugenini za wachezaji moja ikiwa na rangi nyeupe na bluu na nyingine bluu na nyeupe. Naye Rais wa Shirikisho la soka Tanzania (TFF) Wallace Karia aliwapongeza Polisi Tanzania kwa kutafuta wadhamini wake akisema utasaidia kuongeza chachu ya kuongeza ushindani katika ligi. Alisema udhamini huo usije kusababisha timu hiyo kushuka daraja akihimiza rasilimali zielekezwe kwa timu ili siku nyingine wakiitwa kwenye hafla basi ni kwasababu timu hiyo itakuwa ni mwakilishi wa kimataifa. Kamishna Polisi ushirikishwaji wa jamii Mussa Ally alisema Jeshi limekuwa likishiriki michezo mbalimbali ikiwemo soka, judo, mpira wa mikono na riadha kwa lengo wakiamini ni sehemu ya mikakati ya kuzuia uhalifu. Hata hivyo, pamoja na kuulizwa, lakini haikuelezwa udhamini huo wa mwaka mmoja, utakuwa wa kiasi gani.Mdhamini mwingine Deo Kumalija wa kiwanda cha Busega Mazao alisema wameomba wananchi kuiunga mkono timu hiyo huku Subash Patel akiwahimiza wakafanye vizuri na kutengeneza hazina ya timu ya taifa."
ae8f2bf59b806326cbf5e9216764fc7c720aa0fa," Halmashauri ya Wilaya ya Kisarawe inakaribisha wawekezaj wakajenge viwanda kwenye eneo maalumu lililotengwa la Visegese.Mkurugenzi Mtendaji wa halmashauri hiyo, Mussa Gama amesema ofisini kwake kuwa, eneo hilo kwenye Kata ya Kazimzumbwi lina viwanja 291 kwa ajili ya viwanda na hadi sasa ni viwanja 10 tu vimechukuliwa.Amesema, viwanda vitatu vimejengwa kwenye eneo hilo kikiwemo cha malighafi za kutengeneza sabuni, kiwanda cha kutengeneza saruji na kiwanda cha mabaki ya vifaa vya kielektroniki.Amesema hakuna urasimu katika kupata viwanja vya kujenga viwanda kwenye eneo hilo.“Unakuja katika halmashauri yetu ya wilaya ya Kisarawe ambako utakutana na maafisa ardhi wetu, watakuonyesha kwenye ramani, watakupeleka kwenye eneo la viwanda na uchagua kiwanja kinachofaa kutokana na mahitaji yako na baada ya hapo utaendelea na taratibu za umilikishwaji” amesema.Gama amesema wanatarajia Maonesho ya Pili ya Viwanda Mkoa wa Pwani na Kongamano la Fursa za Biashara na Uwekezaji vitaongeza wigo wa kupata wawekezaji kwenye sekta ya viwanda na nyinginezo.Maonesho hayo yatafanyika kwa wiki moja kuanzia Oktoba Mosi mwaka huu kwenye viwanja vya CCM Saba saba Kibaha na kongamano lifanyika Oktoba tatu."
aeeb2f9f6202c23e51da33c3bb17aa94773b479f," KIKOSI cha Yanga jana kilitarajiwa kutua mjini Musoma mkoani Mara kwa ajili ya maandalizi ya mchezo wa Ligi Kuu Soka Tanzania Bara dhidi ya Biashara United utakaochezwa kesho.Mratibu wa Yanga, Hafidhi Salehe amesema, wachezaji wote wako vizuri na salama tayari kwa mchezo huo isipokuwa beki Gadiel Michael atakayekosekana katika mchezo huo kutokana na kusumbuliwa na majeraha.Alisema anatarajia mchezo huo kuwa mgumu kwa vile Biashara iko nyumbani mbele ya mashabiki wake, itapambana kutafuta matokeo mazuri.“Biashara sio timu ya kubeza wana kikosi kizuri na wako nyumbani kwao, kwa hiyo mchezo unaweza kuwa mgumu wakipambana kutaka kushinda na kujinasua kwenye hatari ya kushuka daraja,”alisema.Hivi karibuni Kocha wa kikosi hicho Mwinyi Zahera alisema licha ya kutokuwa na uhakika na ubingwa wa ligi, nia yao ni kupambana katika michezo yao iliyobaki na kushinda yote.“Hatuwezi kukata tamaa, tutapambana mpaka mwisho, kila mchezo ni muhimu kupata pointi tatu, tumejipanga vizuri naamini mambo yatakuwa mazuri,”alisema.Kwa upande wake, Kocha wa Biashara United Amri Said alisema wamekuwa wakifanya mazoezi ya kusuasua kutokana na wachezaji wengi kudai stahiki zao.Alisema tangu wamemaliza mechi dhidi ya Lipuli, wachezaji wao wengi kiakili hawajakaa sawa kwa sababu hawajapata kile wanachokidai.Said alisema pamoja na changamoto hizo bado wanaendelea kujiandaa na kujipanga dhidi ya mchezo huo kuhakikisha wanashinda."
aef83dc3b29a3f0b134e8d5e9caba49fe411b6f8," MKUU wa Wilaya ya Tabora, Kitwala Komanya ameagiza mabadiliko ya watumishi wanaosimamia soko kuu kwa lengo kuongeza ukusanyaji wa mapato.Komanya alisema baadhi ya watumishi hao ndio wamekuwa chanzo cha kuwafanya wafanyabiashara wakwepe ulipaji mapato na wagome kulipa kwa sababu ya baadhi kuwa na maslahi ndani ya soko hilo.Amesema hayo jana wakati wa kikao cha kupitia mapendekezo ya bajeti cha Kamati ya Ushauri Wilaya ya Tabora (DCC) cha Manispaa ya Tabora baada ya mjumbe kulalamikia upotevu wa mapato ya serikali.Alisema wafanyakazi katika soko hilo hawatoshi kwa sababu hawaisaidii manispaa kukusanya mapato, na wamegeuka kama madalali wa wafanyabiashara na kusababisha ukusanyaji mdogo wa mapato.Komanya amemwagiza Mkurugenzi Mtendaji wa Manispaa kuwaondoa na kuweka watumishi wazalendo ambao watasimamia vema soko hilo kwa maendeleo ya Manispaa ya Tabora na wakazi wake.Alisema alipokutana na wafanyabiashara wa soko hilo kujua kero zao, watumishi hao walishindwa kumpa ushirikiano na kusababisha kutumia muda mwingi kusubiri ili apate mkutano wa wafanyabiashara hao.DC Komanya pia ameagiza uongozi wa manispaa kuhakikisha unaendesha ukaguzi katika nyumba za kulala wageni ili kubaini wamiliki wake ambao wamekuwa hawaandikishi watu wanaolala katika nyumba zao katika vitabu vya wageni kwa ajili kukwepa kulipa kodi stahili.Amesema hatua hiyo inalenga kudhibiti watu wanaotoa taarifa potofu walipe kiwango kidogo cha ushuru.Komanya amesema, ni vema manispaa ikaweka kila nyumba ya kulala wageni vitabu vyenye nembo yake kujiridhisha kama kinachoandikwa na kukusanywa kinalingana na idadi ya wageni waliolala katika nyumba hiyo."
af0c363f7207e4199d3b5cea6cd5ca977ce58756," WATU 12 wakiwemo maaskari polisi nane wamefi kishwa katika Mahakama ya Hakimu Mkazi Mkoa wa Mwanza wakikabiliwa na kesi ya uhujumu uchumi Na.1 ya mwaka 2019 wakishitakiwa kwa makosa 12 yakiwemo ya kushawishi, kujipatia fedha kwa njia ya rushwa.Waliofikishwa katika mahakama hiyo ya Kaimu Hakimu Mkazi wa Mahakama ya Mkoa wa Mwanza jana, Gwayi Sumayi ni mshitakiwa namba moja katika kesi hiyo ya uhujumu uchumi, Sajid Abdallah Hassan, Kisabo Nkinda almaarufu kama Paulo Nkinda, Emmanuel Ntemi, Hassan Saddiq na SSP Moris Okinda.Wengine waliofikishwa mahakamani ni pamoja na mshitakiwa wa sita E.6949, Detective Koplo Kasala, F.1331 d/PL Matete , G 6885 Detective Alex, G 5080 Detective Maingu, G 7224 Detective Timothy , G1876 Detective Japhet na H.4060 Detective David Kadama.Awali ilidaiwa mahakamani hapo na waendesha mashtaka watatu wa serikali, Wakili wa Serikali Mwandamizi Castuce Ndamugoba na Mawakili wa Serikali Robert Kidando na Jackline Nyantori kuwa katika shitaka la kwanza mshitakiwa wa kwanza Sajid Abdallah Hassan, Kisabo Nkinda ( Paulo Nkinda), Emmanuel Ntemi na Hassan Sadiq kati ya Desemba 15 mwaka jana na Januari 5 mwaka huu, katika maeneo mbalimbali kati ya Jiji la Mwanza na Mikoa ya na Dar es Salaam na katika maeneo mbalimbali kati ya mikoa ya Geita na Kagera ndani ya Jamhuri ya Muungano wa Tanzania na maeneo ya Jamhuri ya Rwanda walishirikiana kwa pamoja wakiwa sio watumishi wa umma lakini kwa kushirikiana na watumishi wa umma huku wakijua ni kosa walikula njama kwa kuwezesha biashara haramu ya fedha kwa lengo la kujipatia faida ambayo ni kosa la jinai.Mwendesha Mashtaka Mwandamizi wa Serikali akitaja baadhi ya makosa, aliieleza mahakama hiyo katika kosa la pili kuwa watuhumiwa SSP Moris Okinda, E. 6948 Detective Koplo Kasala, F.1331 Detective Pl Matete, G. 6885 Detective Alex, G.5080 Detective Maingu, G. 7224 Detective Timothy, G.1876 Detective Japhet na H.4060 Detectve David Kadama kuwa kati ya Januari 4 na 5 mwaka huu katika maeneo ya Kigongo Feri wilayani Misungwi na Kigongo cha Busisi wilayani Sengerema na maeneo tofauti ndani ya Jiji la Mwanza wakiwa ni watumishi wa umma wakiwa kazini kwa pamoja walitenda kosa la jinai kwa nia ya kuvuna faida.Aidha, katika kosa la tatu, ilidaiwa mahakamani kuwa Januari 5 mwaka huu akiwa katika eneo la Mission wilayani Sengerema mkoani Mwanza, Sajid Abdallah Hassan, alikutwa akiwa anamiliki Kilo 319.59 za dhahabu zenye thamani ya Dola za Kimarekani 11, 747,377.46 ikiwa ni sawa na Sh 27,018,968,158 huku akiwa hana leseni ya madini, (Valid mineral rights), dealers licence au Brokers licence.Aidha katika kosa la nne, ilidaiwa mahakamani hapo kuwa kati ya Januari 4 na 5 mwaka huu, SSP Moris Okinda, E. 6948 Detective Koplo Kasala, F.1331 Detective Pl Matete, G. 6885 Detective Alex, G.5080 Detective Maingu, G. 7224 Detective Timothy, G.1876 Detective Japhet na H.4060 Detectve David Kadama katika eneo la Kigongo Feri wilayani Misungwi , Kigongo –Busisi na Kamanga Feri, wilayani Sengerema na maeneo ya jiji la Mwanza mkoani Mwanza, kwa pamoja walifanya ushawishi na kujipatia kiasi cha Sh 700,000,000 kutoka kwa Sajid Abdallah Hassan, Kisabo Nkinda, Emmmanuel Ntemi na Hassan Sadiq ili wasiweze kumkamata Sajid Abdallah Hassan ambaye alikuwa anamiliki kinyume cha Sheria kilo 319.59 za dhahabu zenye thamani ya Dola za Marekani 11, 747,377.46 sawa na Sh bilioni 27.Katika kosa la tano ambalo ni la rushwa ilidaiwa mahakamani hapo kuwa watuhumiwa Sajid Abdallah Hassan, Kisabo Nkinda, Emmanuel Ntemi na Hassan Sadiq kuwa kati ya Januari 4 na 5 mwaka huu katika maeneo ya Kigongo Feri wilayani Misungwi, Busisi- Kamanga Feri-Sengerema na maeneo ya jiji la Mwanza mkoani Mwanza kwa pamoja walitoa rushwa ya Sh 700,000,000 kwa SSP Moris Okinda, E. 6948 Detective Koplo Kasala, F.1331 Detective Pl Matete, G. 6885 Detective Alex, G.5080 Detective Maingu, G. 7224 Detective Timothy, G.1876 Detective Japhet na H.4060 Detectve David Kadama ili wasiweze kumkamata Sajid Abdallah Hassan ambaye alikutwa anamiliki kinyume cha sheria kilo 319.59 za dhahabu zenye thamani ya Dola za kimarekani 11, 747,377.46 sawa na Sh bilioni 27, 018,968,158.Wakati katika kosa la sita ambalo pia ni la rushwa, ilidaiwa mahakamani hapo kuwa kati ya Januari 4 na 5, mwaka huu watuhumiwa SSP Moris Okinda, E. 6948 Detective Koplo Kasala, F.1331 Detective Pl Matete, G. 6885 Detective Alex, G.5080 Detective Maingu, G. 7224 Detective Timothy, G.1876 Detective Japhet na H.4060 Detectve David Kadama wakiwa katika maeneo ya Kigongo Feri wilayani Sengerema na maeneo ya jiji la Mwanza kwa pamoja walishawishi kupata kiasi cha fedha Sh 305, 000,000 kutoka kwa Sajid Abdallah Hassan, Kisabo Nkinda, Emmanuel Ntemi na Hassan Sadiq waliokutwa wanamiliki kinyume cha sheria kilo 319.59 za dhahabu zenye thamani ya Dola za kimarekani 11, 747,377.46 sawa na Sh bilioni 27, 018,968,158. Kwa upande wake, Kaimu Hakimu Mkazi wa Mahakama hiyo alisema washitakiwa wote hawatakiwi kusema chochote kwa sababu mahakama hiyo haina uwezo wa kuendesha shauri hilo la uhujumu uchumi na walirudishwa mahabusu hadi Januari 28 mwaka huu kesi hiyo itakapotajwa tena."
af7fc5af7f0d17eb6053fae764c19eecb98bb0b2," MKURUGENZI Mtendaji wa Halmashauri ya Chamwino, Athumani Masasi amewataka watumishi wanaosimamia ukusanyaji wa mapato katika vyanzo mbalimbali kufanya kazi hiyo kwa weledi na uaminifu mkubwa ili kuiongezea mapato halmashauri hiyo.Ametoa kauli hiyo mwishoni mwa wiki baada ya madiwani kulalamika kwamba kuna baadhi ya watumishi sio waaminifu na wamekuwa wakiiba mapato ya halmashauri.Wengi wa watumishi hao wanaoibia mapato ya ushuru halmashauri ni wale waliopo katika vizuizi vijijini.Akizungumza katika kikao cha madiwani kupitia taarifa za utekelezaji Mwenyekiti wa Kamati ya Fedha, Uongozi na Mipango, Samwel amesema baadhi ya watumishi waliopewa dhamana ya kukusanya ushuru wa mazao sio waaminifu na hawana uchungu na halmashauri hiyo.Mkurugenzi huyo alisema hata hivyo atawachukulia hatua kali wale wote ambao watabainika kupoteza mapato ya halmashauri.Aliwataka watumishi hao kuvuka malengo ya ukusanyaji wa mapato.“Madiwani na watendaji inatubidi kuongeza kasi katika ukusanyaji wote wa vyanzo vya mapato, ili tuweze kufikia malengo ya juu zaidi, hiyo inawezekana pale ambapo kila mtumishi atasimama kwenye sehemu yake kwa uaminifu,” alisema.Katika kikao hicho kamati mbalimbali zilipitisha bajeti zake za robo mwaka wa pili ya 2018/2019 Oktoba hadi Desemba ikiwemo ya fedha na mipango, ambayo ilikusanya jumla ya sh,16,705,663,412 kutoka kwenye vyanzo vyake vya mapato ambayo ni sawa na asilimia 43 ya makisio ya mwaka wa fedha."
af9e220f6610cfa4ca22b2ec62261f7ee9e3148e,".Waziri Mkuu Kassim Majaliwa ambaye anaendelea na ziara yake ya kikazi mkoani Iringa, leo amezindua kiwanda cha maji cha Mkwawa cha Mjini Iringa na kuzungumza na Viongozi na Wafanyakazi wa kiwanda hicho, pamona na Wananchi waliohudhuria uzinduzi huo."
affcfab8fa5467f555ab9a19fa296ac7456bf9cc," BARAZA la Habari Tanzania (MCT) limependekeza kuanzisha mfumo wa ulinzi wa waandishi wa habari nchini wakati wa kutekeleza kazi zao za kila siku ili wasidhuriwe na mtu yeyote.Mapendekezo hayo ni pamoja kuunda kikosi kazi ambacho kitajumuisha waandishi wa habari, vyombo vya ulinzi na usalama, mashirika ya kiraia na wadau wengine kuona jinsi mfumo huo utafanya kazi.Katibu Mtendaji wa MCT, Kajubi Mukajanga amesema hayo wakati anafunga mkutano mkuu wa nne wa mwaka wa mashauriano kati ya baraza hilo na wahariri na wadau mbalimbali wa habari jijini Arusha.Amesema suala la kuunda mfumo wa kitaifa wa kusimamia mwandishi na mfanyakazi katika vyombo vya habari limekuwa likipigiwa kelele na Shirika la Umoja wa Mataifa la Elimu, Sayansi na Utamaduni(UNESCO) na kwamba mpaka sasa baadhi ya nchi tayari zina mfumo huo, bado Tanzania.“Baada ya kumaliza mkutano huu wa siku mbili tulijigawa katika makundi na kujadili kuanzisha mfumo wa kitaifa wa kusimamia mwandishi na mfanyakazi katika vyombo vya habari,” amesema Mukajanga.Amesema mapendekezo hayo yamelenga kujua jinsi ya kumlinda mwandishi wa habari kimwili dhidi ya matukio ya kupigwa, kutekwa na kudhuriwa, kumlinda kidijiti, taarifa zake, takwimu za vyombo anavyotumia katika kazi, kompyuta, simu ili visiweze kuingiliwa na kuharibiwa taarifa alizochukua.Katibu huyo Mtendaji alibainisha kuwa baada ya mapendekezo hayo, kazi hiyo itaanza mara moja kwa kuratibu uundwaji wa kikosi kazi hicho ndani ya muda wa kati ya miezi sita hadi mwaka mmoja.Katibu wa Jukwaa la Wahariri (TEF), Neville Meena amesema ili kulinda usalama wa mwandishi wa habari, lazima taasisi za kihabari zifanye kazi kwa ushirikiano ili kuleta matokeo chanya kwao.Amewataka pia waandishi wa habari kujilinda wanavyoishi, ili ratiba zao za kila siku zisitabirike.“Ili kufanikiwa lazima taasisi za habari zifanye kazi kwa ushirikiano. MCT, TEF, MISA-TAN, UTPC zikifanya kazi pamoja zitaleta matokeo mazuri kumlinda mwandishi na mfanyakazi wa habari,” amesema.“Mwandishi wa habari unatakiwa ujilinde, ratiba zako zisitabirike... siyo unakuwa katika njia moja au eneo moja kila siku. Hii ni kazi ya hatari ingawaje ukitafutwa utapatikana lakini jilindeni na vile vile jiungeni kwenye vyama vya habari katika mikoa yenu ili mkipata matatizo mjue pa kuanzia,” amesema."
affd5449f7828ac42b1e735cdfa59ba404017f71," WATU wanane wamekufa papo hapo na wengine 11 wamejeruhiwa, baada ya basi la abiria, walilokuwa wakisafiria kupinduka katika kijiji cha Mlela wilayani Uvinza mkoani Kigoma.Mganga Mfawidhi wa Hospitali ya Mkoa Kigoma ya Maweni, Dk Osmund Vyegura amethibitisha ajali hiyo.Alisema idadi ya waliokufa ni watu nane. Taarifa yake umeondoa utata wa takwimu zilizozagaa kwenye mitandao ya kijamii kwamba waliofariki ni watu saba.Dk Vyegura alisema juzi usiku walipokea miili ya watu saba hospitalini hapo na majeruhi 11. Kwamba baadaye majeruhi mmoja alifariki dunia, hivyo kufanya idadi ya waliokufa kufikia saba hadi jana.Alisema majeruhi hao walipatiwa matibabu na wanne kati yao waliruhusiwa kurudi nyumbani na sita wamelazwa wakiendelea na matibabu.Miili ya waliokufa imehifadhiwa hospitalini hapo, ambapo wananchi wameanza kutambua miili ya ndugu zao kwa ajili ya taratibu za mazishi.Akizungumzia ajali hiyo, Kamanda wa Polisi mkoani Kigoma, Martin Otieno alisema ni kweli ajali hiyo ni ya juzi usiku na ilihusisha gari ya abiria aina ya Toyota Hiace, yenye namba za usajili T 247 BNG iliyokuwa ikitokea Uvinza kwenda Kigoma Mjini na gari nyingine ya abiria ambayo ilikimbia baada ya ajali hiyo.Kamanda Otieno alisema chanzo cha awali cha ajali hiyo ni magari hayo mawili ya abiria, kufukuzana kwa lengo la kuwahi abiria na ndipo Hiace hiyo ikapasuka tairi la kushoto na kupinduka mara tatu.“Pamoja na gari lingine lililokuwa likifukazana na hili kukimbia, polisi wameingia kazini kufanya uchunguzi kulibaini na hatua za kisheria zitachukuliwa kwa abiria na kondakta wa gari hilo,”alisema Kamanda Otieno.Alisema miili ya watu watatu, kati ya nane, imeshatambuliwa ambayo ni kondakta wa gari hilo, Maliki Sina mkazi wa kijiji cha Mwandiga wilayani Kigoma, Rhoda Yoram na Abdallah Kombolela, wote wakazi wa Kijiji cha Kalenge Wilaya ya Uvinza.Majeruhi ambao bado wamelazwa katika Hospitali ya Maweni wakiendelea na matibabu kuwa ni dereva wa gari hilo, Rajabu John ambaye pamoja na kupata matibabu pia anashikiliwa na jeshi la polisi kwa uchunguzi wa ajali hiyo. Wengine ni Abdul Shaban (35), Protus Herbert (57), Rehema Ahmad (29), Janeth Jailos (20) na Isaya Mgogopo (33) .Mkuu wa Mkoa Kigoma, Emanuel Maganga alifika eneo la tukio dakika chache baada ya ajali, akitokea shambani kwake. Alisema tukio hilo baya, limekatisha maisha ya wananchi. Alitoa mwito kwa madereva kutii sheria za barabarani."
b04dad4f1870c0532575b7649af87b09e7a6f36d," UTAFITI wa Afya na Idadi ya Watu kwa mwaka 2016/2017 umebaini kuwa hali ya uzazi nchini hapa imepungua kutoka watoto saba kwa mwanamke katika mwaka 1987 mpaka watoto sita mwaka 2010 na watoto watano katika mwaka 2016-2017.Utafiti uliofanywa na Taasisi ya Takwimu na Uchumi Burundi ISTEEBU umeonesha maeneo ya mijini kuna uwiano wa uzazi ni watoto wanne huku maeneo ya vijijini watoto sita. ISTEEBU imebainisha kuwa kulingana na elimu kwa wanawake hali ya uzazi hutofautiana kwa watoto sita kwa wanawake wasio na elimu huku watoto wanne kwa wanawake wenye elimu za sekondari au elimu ya juu.Mkurugenzi Mkuu wa ISTEEBU, Nicolas Ndayishimiye (pichani) alisema utafiti umeonesha katika familia maskini kuna wastani wa watoto sita kwa mwanamke ukilinganisha na watoto wanne kwa mwanamke katika familia zenye uwezo.Kwa mujibu wa utafiti huo, matumizi ya njia za uzazi wa mpango yameongezeka kwa zaidi ya asilimia 30 kutoka asilimia tisa mwaka 1987 mpaka asilimia 22 katika mwaka 2010 na asilimia 29 katika mwaka 2016-2017.Ndayishimiye alisema licha ya kupungua kwa wanawake kuzaa watoto mwanamke wa Burundi ana safari ndefu kwani Mkakati wa Maendeleo ya Taifa kwa 2025 unaelekeza kuzaa watoto watatu kwa kila mwanamke, lakini sasa ni wastani wa watoto watano kwa mwanamke inahitajika kufikia watoto watatu 2025"
b0a5b13388bc58286ae6e8dd9469a0d2c8f63d42," “Mwaka huu gunia moja mpaka sasa tunauza kwa Sh 50,000 hadi Sh 45,000 tofauti na mwaka jana ambapo gunia moja liliuzwa hadi Sh 30,000” alisema mkulima kutoka kijiji cha Ndurugumi, Aidan Rangi. Alisema kutokana na alizeti kuwa chache mwaka huu hata bei ya mafuta inaweza kuwa juu. Alisema wengi wa wakulima wamekuwa wakisafirisha alizeti hiyo"
b0f3bc798d6c3c45dc72a428d2cd9314697bb844," Katika mchezo huo uliochezwa uwanja wa Taifa Dar es Salaam, Yanga ilitawala karibu kila eneo katika vipindi vyote. Yanga ilipata bao la kuongoza katika dakika ya 20 lililofungwa kwa mkwaju wa penalti na Pappy Tshishimbi.Penalti hiyo ilitolewa na mwamuzi Nassoro Mwinchui wa Pwani baada ya Mpoki Mwakinyuke wa Majimaji kushika mpira kwa mkono akimzuia Obrey Shirwa kufunga wakati kipa wa Majimaji Salehe Malande akiwa ameanguka.Kutokana na kosa hilo, mwamuzi alimuonesha Mwakinyuke kadi nyekundu. Dakika tisa baadaye, Chirwa aliiandikia Yanga bao la pili akiunganisha krosi ya Gadiel Michael.Dakika mbili kabla ya kwenda mapumziko Emmanuel Martin alifunga bao la tatu kwa shuti kali nje ya 18 lililotinga moja kwa moja wavuni.Kipindi cha pili kilianza kwa Majimaji kutaka kuresha bao na jitihada zao zilianza kuzaa matunda baada ya kupata penalti katika dakika ya 56 na Marcel Bonavanture kuukwamisha mpira wavuni.Mwamuzi Mwanchui alitoa penalti hiyo baada ya Saidi Makapu wa Yanga kushika mpira eneo la hatari. Tshishimbi aliwainua tena mashabiki wa Yanga katika dakika ya 85 alipoandika bao la nne kwa shuti kali karibu na 18 na kujaa wavuni.Ushindi huo umeifanya Yanga kufikisha pointi 37 nyuma ya kinara Simba iliyo kileleni kwa Pointi 41.Aidha, matokeo hayo yamezidisha presha kwa Simba iliyo ugenini Shinyanga leo kucheza dhidi ya Mwadui ambapo salama yake ni ushindi ili iendelee kujiimarisha."
b1807b0293714fd077c5a446e20d392e0c4263ae," RAIS wa Zanzibar, Dk Ali Mohamed Shein anahutubia taifa leo katika kilele cha miaka 55 ya mapinduzi matukufu kwenye Uwanja wa Gombani uliopo mjini hapa.Hotuba yake inahitimisha sherehe za mapinduzi ambazo zilianza kuadhimishwa tangu Desemba 31 mwaka jana kwa shughuli za kufanya usafi katika Wilaya za Pemba na Unguja huku akipokea maandamano ya wananchi na paredi ya Jeshi la Ulinzi la Wananchi wa Tanzania. Kwa mujibu wa Waziri wa nchi Ofisi ya Makamu wa Pili wa Rais, Mohamed Aboud Mohamed viongozi wa kitaifa na wawakilishi wa nchi mbalimbali wanahudhuria maadhimisho hayo yanayofanyika kuanzia saa kumi na mbili asubuhi kwa wananchi kuingia katika uwanja wa Gombani.Uwanja huo wenye uwezo wa kuchukua watu 20,000 pia utakuwa na shughuli za ngoma kuonesha utamaduni wa wananchi wa Zanzibar kwa wageni. Aboud alisema kwamba Rais John Magufuli, Makamu wa Rais Samia Suluhu Hassan na Waziri Mkuu Kassim Majaliwa wanahudhuria sherehe hizo zenye kukumbusha kuondolewa kwa nguvu kwa dhuluma na unyanyasaji visiwani hapa baada ya juhudi za kisiasa kushindwa. Alisema sherehe hizo pia zinahudhuriwa na Marais wastaafu nchini Zanzibar na Jamhuri ya Muungano, mawaziri wakuu wastaafu na mawaziri viongozi wastaafu.Pia alisema serikali imekodi ndege kwa ajili ya kuwaleta Kisiwani Pemba wawakilishi wa mataifa ya nje hapa nchini. Hali ya utulivu imetamalaki katika kisiwa hiki ambacho kinatambuliwa kama ngome ya Chama cha Wananchi (CUF). Kutoka bandarini Mkoani, Pemba hadi kufika mjini Chakechake kumepambwa na bendera za Taifa na CCM na aina mbalimbali za mapambo yenye rangi ya kijani, nyeusi bluu na manjano na mabango yanayosifia mapinduzi matukufu.Pilikapilika na wananchi katika maeneo mbalimbali ya maadhimisho katika visiwa vyote viwili vikubwa vya Pemba na Unguja vimefanya maadhimisho ya mwaka huu kuwa na heshima ya aina yake ingawa hapakuwepo na rangi za CUF katika maeneo mbalimbali yenye pilika kubwa. Aidha utoaji wa tunu kwa kuenzi mapinduzi uliofanyika Jumatano kulionesha jinsi serikali ya Mapinduzi Zanzibar inavyojali watu wake.Aidha katika siku takribani 11 za sherehe hizo miradi mbalimbali zaidi ya 68 yenye thamani ya mabilioni ya shilingi ama ilizinduliwa au kuwekewa mawe ya msingi. Akizungumza na gazeti hili Waziri wa Nchi Ofisi ya makamu wa Pili wa Rais Mohamed Aboud Mohamed alisema miradi hiyo ambayo ni ya kimkakati ni pamoja na miundombinu ya barabara, elimu, maji, nishati na afya na kuongeza kuwa uzinduzi wa miradi hiyo ulifanywa na viongozi mbalimbali wa Serikali ya Mapinduzi Zanzibar na ya Jamhuri ya Muungano wa Tanzania akiwamo Rais Dk Shein , Makamu wa Rais wa Jamhuri ya Muungano Samia Suluhu Hassanna Waziri Mkuu Kassim Majaliwa.Wengine ni mawaziri katika serikali ya mapinduzi na Jamhuri ya Muungano wakiwemo, Waziri wa Ulinzi na jeshi la Kujenga taifa Dk Hussein Ali Mwinyi, Waziri wa Maji Profesa makame Mbarawa. Upande wa Zanzibar baadhi ya mawaziri waliofanyakazi ya kuzindua, kuweka mawe ya msingi na kufungua shughuli mbalimbali ni pamoja na Balozi Ali Abeid Karume,ambaye ni waziri wa vijana na utamaduni sanaa na michezo na waziri wa biashara na viwanda Amina Salum Ali.Baadhi ya miradi iliyozinduliwa ni shule ya msingi Chimba, Kituo cha kuongozea ndege, uwanja wa ndege wa Karume uliopo Chakechake, mradi wa umeme Ungi Msuka, Jengo la taasisi ya utafiti wa afya na kituo cha afya Kiuyu Kipangani. Aidha mawe ya msingi yamewekwa katika ujenzi wa daraja la Kibonde mzungu na shule ya Wawi Msingi. Pia jiwe la msingi liliwekwa katika nyumba ya Makamu wa pili wa rais wa Zanzibar.Jana katika viwanja vya Tibirinzi wilaya ya Chakechake Pemba na Maisara wilaya ya Mjini Unguja, majira ya saa tano kulikuwa na urushaji wa fashidfashi za maadhimisho ya sherehe za miaka 55 ya mapinduzi. Aliyeshuhudia fashifashi hizo ni makamu wa Pili wa Rais wa Zanzibar Balozi Seif Ali Iddi. Sherehe hizo ambazo zitahitimishwa usiku kwa taarabu rasmi ya kikundi cha Taifa-Zanzibar na mgeni rasmi anatarajiwa kuwa Rais wa Zanzibar Dk Ali Mohamed Shein. Aidha Jumapili kuanzia saa nane kutakuwa na fainali za Kombe la mapinduzi zitakazofanyika uwanja wa Gombani."
b18229823538b034fbd2739a975e9649098aefe8," MOSES Mkulo (62) na mkewe, Mwalimu Editruda Muhozya wa Kinyerezi Dar es Salaam, wanahaha kumsaka kijana wao, Raymond Mkulo, mkazi wa Sinza jijini humo asiyejulikana alipo kwa siku 14 baada ya kukodiwa akiwa na gari aina ya Noah.Wazazi hao walifika ofisi za HabariLeo jana na kusema mara ya mwisho waliwasiliana naye Novemba 18, 2018 saa 11:34 jioni Jumapili kwa simu na tangu hapo Raymond hajulikani alipo wala gari hilo.Wanasema saa 1:30 siku hiyo jioni walimpigia simu zake katika laini tatu tofauti, lakini hawakupata mawasiliano naye tena hadi sasa.“Lakini tumepata taarifa kuwa baada ya sisi kuzungumza naye akiwa Sinza, alipigiwa simu na mtu aliyemtaka wakaonane Coco Beach. Raymond na rafiki yake Rut waliondoka kuelekea Coco Beach wakaonana na kuwakuta watu wawili mwanamume mwenye umri wa miaka 50 hivi na binti asiyezidi miaka 25,” amesema Editruda.“Rut akiwa kwenye gari, Raymond alishuka na kuzungumza na watu hao kisha akarudi nao kwenye gari na kumuaga Rut kwamba wanaanza safari kwenda Mikumi saa 12:15 hivi jioni na Rut kurudi nyumbani kwao Masaki anakoishi,” alisema.Mkulo alilitaja gari alilokuwa nalo Raymond ni Noah yenye namba za usajili T 961 DCJ rangi ya kijivu.“ Ukimya umetutisha, hatujui mtoto wetu alipo. Tumekwisharipoti katika Kituo cha Polisi cha Urafiki (URF/RB/8116/2018 TAARIFA 21/11/2018) na hapa unapotuona tunazunguka katika hospitali mbalimbali kuangalia wagonjwa, majeruhi na maiti waliokosa ndugu, lakini hatujafanikiwa,” amesema.Wazazi hao walizitaja hospitali walizomtafuta kijana wao kuwa ni Muhimbili, Mwananyamala, Temeke, Amana, Mloganzila, Bagamoyo na Morogoro, lakini hawajafanikiwa kupata taarifa kuhusu kijana wao.Elitruda amesema wamepita wodini na mochwari, kote huko hawajafanikiwa na kubaki wakiwa wamechanganyikiwa wasijue ni wapi alipo hadi leo na hivyo kuomba msaada wa wasamaria wema.“Tunamwomba Mungu tu na yeyote atakayetusaidia kwa taarifa. Tunaomba jamii yote ya Watanzania itusaidie kumtafuta mpendwa mtoto wetu bila kusahau kuomba msaada wa Mungu katika hili,” amesema.Wamesema mwenye taarifa au aliyemwona Raymond awasiliane nao kwa simu namba 0754697512/ 0676115460 / 0782000045 au atoe taarifa kituo cha Polisi au Serikali za mtaa zilizo karibu naye."
b1e4fe5a56790c796878c91570eb55dff230bb4d," Akiwa katika skimu hiyo inayosaidiwa na Shirika la Chakula Duniani (FAO) ametaka miradi ya maendeleo nchini kutowaacha nyuma wanawake na watoto kwani wao ndio msingi wa maendeleo ya kijamii kuanzia ngazi ya kaya hadi Taifa.Balozi huyo ambaye anatarajiwa kurejea Ulaya mwaka huu, baada ya kumaliza muda wake wa uwakilishi nchini amesema kwamba kuwapo kwa asilimia 60 ya wafaidika na mradi huo wa mpunga kuwa wanawake kumesaidia sana kuhamasisha maendeleo ambayo yanatakiwa kuendelea kusimamiwa.“Wanawake wamefanikiwa kupeleka watoto wao shuleni, kuwapatia chakula kinachostahiki na kupata kipato na katika hili ni vyema wasiachwe nyuma kimaendeleo,” alisema balozi huyo.Mradi wa Kiroka ambao unatekelezwa kwa ushirikiano kati ya FAO na benki ya NMB ikishirikiana na RaboBank umelenga kuboresha kilimo cha mpunga na pia kuwawezesha wakulima hao kuwa na nafasi ya kupata fedha za kuendeleza majukumu yao.Mradi huo ulioanza 2004 na kutarajiwa kuisha Juni mwakani unatekelezwa 2018 umelenga kufungua fursa kwa wanawake na wanaume na kuongeza uzalishaji, kusaka masoko, kupata njia ya kupata mikopo na kujenga uwezo wa kufanikisha shughuli za maendeleo kwenye skimu. Mradi huo unatarajiwa kutumia dola za Marekani 737,000 hadi utakapokamilika.Naye Mwenyekiti wa kijiji cha Kiroka Mbaraka amesema skimu imewasaidia kuinua maisha ya wananchi kwa kuwapatia elimu iliyowaletea mafanikio makubwa yaliyowezesha kulima kisasa na kubadilisha maisha yao hasa katika makazi na huduma za jamii kuwapeleka watoto shule.Aidha wakulima wamefanikiwa kununua vyombo vya usafiri vya moto kama pikipiki na kuachana na baiskeli. Hata hivyo amesema pamoja mafanikio hayo wana changamoto hasa ya masoko na elimu ambayo wanadhani wanaihitaji zaidi huku akisisitiza zaidi kwamba elimu inatakiwa hata kama wamemaliza mradi na wahisani kuondoka."
b1f0d046dc7745107c56d319dda1efa405694316," Hatua hiyo inatokana na kukamilika kwa mazungumzo baina ya kampuni hiyo na Serikali ya Kenya.Katika kuthibitisha utekelezaji wa mradi huo, Katibu Mkuu wa Wizara ya Nishati na Petroli wa Kenya, Joseph Njoroge amesaini barua ya makubaliano Agosti 19, mwaka huu kwenda kwa Mwenyekiti Mtendaji wa Pan African Power (PAP), Harbinder Sing Sethi.Taarifa zaidi kuhusiana na barua hiyo, yenye kumbukumbu namba ME&D/CONF/3/2/73A zinabainisha kuwa pande zote tatu yaani PAP, Tanzania na Kenya zikutane haraka kuona ni namna gani uzalishaji huo utaanza haraka iwezekanavyo.Akizungumza jana jijini Dar es Salaam, Katibu na Mwanasheria Mkuu wa PAP, Joseph Mwakandege alisema kampuni yao inamejizatiti kutekeleza miradi ya maendeleo kwa manufaa ya wananchi badala ya kuendeleza malumbano ya kisiasa ambayo hayaleti tija kwa taifa.“Tunafurahi kuwa tunazidi kuaminiwa na serikali mbalimbali ndani na nje ya Tanzania. Hii inadhihirisha ufanisi na ueledi wetu katika tasnia nzima ya nishati,” alisema.Pia amezishauri kampuni nyingine za kuzalisha umeme kuelekeza utaalamu katika kuwatumikia wananchi badala ya kupigana vijembe ambavyo huzaa chuki na kudhoofisha kasi ya maendeleo ya wananchi."
b20e138790e88df3b650c1ba95121414e3150d39," WAHITIMU 7,122 wanatarajiwa kutunukiwa vyeti katika mahafali ya tisa ya Chuo Kikuu cha Dodoma (UDOM), hivyo kufanya idadi ya wahitimu katika chuo hicho tangu kuanza kwake kufikia zaidi ya 43,000.Aidha, mahafali hayo pia yatatumika kumuaga Mkuu wa Chuo hicho, Rais mstaafu wa Awamu ya Tatu, Benjamin Mkapa ambaye Machi mwakani atakuwa anamaliza kipindi chake cha kuongoza chuo hicho.Hayo yalielezwa jana jijini hapa na Kaimu Makamu Mkuu wa chuo hicho, Profesa Peter Msoffe ambaye alikuwa akizungumzia mahafali hayo yatakayofanyika kwa siku mbili kuanzia kesho katika ukumbi wa Chimwaga.Alisema kati ya wahitimu hao 69 ni wa cheti, 673 wa Stashahada, 6,125 ni Shahada ya kwanza, 16 wa Stashahada za juu, 220 ni Shahada za Uzamili na 19 wa Shahada za Uzamivu.“Mkuu wa Chuo Kikuu cha Dodoma, Benjamin William Mkapa atahudhuria mahafali hayo ya siku mbili ambayo pia yatahudhuriwa na Mwenyekiti wa Baraza la Chuo, Gaudentia Kabaka,” alisema.Alisema katika siku ya kesho, yatakuwa ni mahafali ya ndaki tano za Elimu, Sayansi za Ardhi, Afya, Sayansi za Kompyuta, Habari na Mawasiliano na Sayansi Asilia na Hisabati.Profesa Msoffe alisema mahafali ya siku ya Ijumaa yatakuwa ya ndaki mbili za Sanaa, Lugha na Sayansi za Jamii na ile Taaluma za Biashara na Sheria. Aidha, Profesa Msoffe alisema mahafali hayo yatatanguliwa na Mkutano Mkuu wa Jumuiko la wahitimu unaofanyika leo, ambapo mtoa mada mkuu atakuwa Balozi wa India nchini, Sandeep Arya ambaye atawasilisha mada juu ya Maisha ya Mahatma Gandhi na mchango wake kwa jamii.Akizungumzia kumuaga, Kaimu Makamu Mkuu wa chuo hicho, Profesa Msoffe alisema kwa mujibu wa Hati Idhini ya chuo Mkuu wa Chuo, Rais mstaafu Mkapa anamaliza muda ikiwa ameshatumikia vipindi viwili.Akizungumzia mipango ya maendeleo, Profesa Msoffe alisema mpango wa kujenga ndaki zilizobaki, upo kwenye hatua za kutafuta gharama na michoro. Profesa Msoffe alisema kwa upande wa shule ya sekondari, ambayo inafadhiliwa na serikali kwa asilimia 100 iko kwenye ujenzi. Alisisitiza kuendelea na mpango wa upandaji miti katika kuifanya Dodoma kuwa ya kijani.Akizungumzia mafanikio, Profesa Msoffe alisema hospitali ya chuo imepanda hadhi kutoka Kituo cha Afya hadi Hospitali ya Wilaya, hivyo chuo kina mpango wa kujenga majengo mengine zaidi ili kuweza kupanua uwezo wa utoaji wa huduma. Aidha, alisema Chuo na Hospitali ya Benjamini Mkapa wakishirikiana na Madaktari bingwa kutoka Tokushukai Medical Corporation na Tokyo Women’s Medical University ya Japan, wamefanikiwa kupandikiza figo kwa wagonjwa watatu."
b210cb5997bb7165f8f299435daa3a42f0947500," BABA mzazi na Meneja wa kipa wa Singida United, Peter Manyika, Manyika Peter amesema kuwa mwanawe hawezi kurudi katika timu hiyo licha ya viongozi wake kusema wanajipanga kumrudisha.Hivi karibuni Manyika aliamua kuachana na timu hiyo kwa madai mabosi wake wameshindwa kukamilisha vipengele walivyowekeana kwenye mkataba, ikiwa ni pamoja na kutolipwa mshahara wake kwa muda mrefu.Akizungumza na gazeti jana, Manyika alisema amepata taarifa kuwa Singida wanataka kuwaita mezani ili kuyamaliza, lakini akasisitiza kuwa wajiandae kupata masharti magumu zaidi ya yale ya awali ambayo wameyashindwa.Alisema katika kipindi cha usajili kuna timu kadhaa zilikuwa zikimhitaji, lakini alipowafuata viongozi wa Singida wakamsisitizia kuwa watamalizana naye, lakini hawakufanya hivyo mpaka dirisha likafungwa na kukosa timu.“Kwenye usajili niliwafuata kuwauliza kama wanamhitaji, wao wakasema watakamilisha kila kitu, kulikuwa na timu zinamhitaji lakini nikaona asisaini kwingine awasubiri wao cha ajabu hawakukamilisha walichoahidi,” alisema Manyika"
b2370dccda5fdf4c1454aa048c6a4d295a1609b6," KOCHA Msaidizi wa Timu ya Alliance FC, Habib Kondo (pichani juu) amejigamba kuwa timu yake itaifunga Transit Camp katika mchezo wa kombe la FA unaotarajiwa kuchezwa Ijumaa hii katika Uwanja wa Nyamagana mkoani hapa.Akizungumza na gazeti hili jana, Kondo alisema timu yake imejipanga kuhakikisha wanapambana ili waweze kupata matokeo mazuri.“Tutacheza nyumbani lazima tuhakikishe tunashinda ili tuwape raha mashabiki wetu, hivyo Transit Camp wajiandae kwa kipigo,” alisema Kondo.Kondo ambaye amewahi kuzifundisha Mwadui FC na Maji Maji FC katika nyakati tofauti alisema hawana majeruhi yeyote na wachezaji wote wapo katika hali nzuri. Naye kiungo wa Alliance FC, Hussein Kasanga alisema wamejipanga kuhakikisha wanashinda mchezo huo na kusonga mbele katika hatua inayafuata katika mashindano hayo."
b25eb0a5efe9cc31463e649667dd705b8303b1b0," Mwigizaji wa Hollywood Dwayne Johnson maarufu kama ""The Rock"" ameaga ubachela kwa mara ya pili sasa, baada ya kutangaza kufunga ndoa na mpenzi wake wa muda mrefu Lauren Hashian. The Rock aliweka picha yake na mkewe huyo kwenye mtandao wa Instagram wakiwa visiwani Hawaii, wakionyesha kufurahia na kuandika maelezo yaliyoonyesha kuwa wamefunga ndoa. Staa huyo mwenye miaka 47, na Hashian, 34, ni wazazi wa watoto wawili Jasmine, 3, na Tiana, 1. Ana mtoto wa kwanza mwenye umri wa miaka 18 ambaye alizaa na mkewe wa kwanza Garcia. Wawili hao walikutana mwaka 2006, wakaanzisha uhusiano mwaka 2007 mara baada ya Johnson kutalakiana na mkewe Garcia."
b29ab6ea95cca4231743f9a06772d8a81b63722c," WAKATI mabingwa watetezi wa Ligi Kuu soka Tanzania Bara Simba wakiendelea na maandalizi ya mchezo wa Kombe la Shirikisho la Azam (FA) dhidi ya Arusha FC, mambo yanazidi kunoga kwa upande mwingine baada ya kuboresha ofi si zao.Katika taarifa waliyotoa jana Dar es Salaam wekundu hao walitangaza rasmi makao makuu ya ofisi zao yatakuwa Diamond Plaza Posta huku kule Msimbazi ikibaki kwa ajili ya kushughulikia wanachama, mashabiki, makumbusho na duka la klabu.“Tumehamia rasmi kwenye ofisi kuu ya uendeshaji wa shughuli zote za klabu Diamond Plaza na ile ya Msimbazi itaendelea kuwa wazi kwa shughuli za kawaida,”ilisema taarifa ya Simba jana kwenye ukurasa wao rasmi wa mtandao wa kijamii wa Instagram.Taarifa hiyo ilisema ukarabati kwa ajili ya ofisi hizo za Msimbazi utaanza Februari mwakani. Pia, wanatarajia kujenga ofisi maalumu kwa ajili ya shughuli za ufundi awamu ya pili ya mradi wa uwanja wa Bunju ambapo itahusika na mambo yote ya timu, itatumiwa na benchi la ufundi, vifaa vya mazoezi, tiba, chumba cha uchambuzi na viwanja.Katika hatua nyingine, kikosi cha wekundu hao kimekuwa kikiendelea na mazoezi kujiandaa na mchezo wa FA utakaochezwa keshokutwa kwenye uwanja wa taifa.Akizungumza na gazeti hili jana Kocha Msaidizi wa Simba, Selemani Matola alisema wanajiandaa vizuri ila hawezi kuelezea kila kitu kwasababu jukumu hilo sio lake bali la Kocha mkuu Sven Vandenbroeck."
b2b02b5b8950666ca731e46ec0b4c1fe39652046," KIKAO cha baraza la mawaziri kutoka katika nchi wanachama wa Jumuiya ya Afrika Mashariki (EAC), kilichokaa wiki iliyopita jijini Arusha kuhusu kilimo na kujitosheleza kwa chakula, kimepitisha maazimio ya namna ya kukabiliana na janga la njaa kwa kuimarisha kilimo na uzalishaji.Naibu Katibu Mkuu anayeshughulikia uzalishaji na sekta ya jamii, Christophe Bazivamo alisema kilimo ni sekta muhimu ndani ya jumuiya na mambo mengi katika ajenda ya kikao kama vile uwepo wa chakula cha kutosha, dawa za wadudu na magonjwa, mazao ya kilimo, umwagiliaji na matumizi bora ya ardhi, yanachangia kuimarisha Jumuiya ya Afrika Mashariki.Bazivamo aliitaka Afrika Mashariki, kama kanda kufanya bidii kutokomeza njaa ifikapo mwaka 2025 na kuhakikisha ajira kwa vijana na wanawake zinapatikana. Alitaka nchi za jumuiya hiyo kusimama kidete katika kuhimiza matumizi ya mbolea katika kilimo na teknolojia ya umwagiliaji ili kuongeza uzalishaji wa mazao ya kilimo na kuimarisha maeneo yanayolegalega katika uzalishaji.“Sekretarieti ya Afrika Mashariki itengeneze utaratibu wa kuvuna mazao makuu ya chakula kama njia mbadala ya kuondoa njaa katika kanda, mazao hayo ni kama vile mchele, mahindi, ngano, mihogo, mtama na miwa,” alisema Bazivamo. Lengo la kikao hicho, lilikuwa kufuatilia mafanikio katika utekelezaji wa maamuzi ya kikao kilichopita na kuangalia mambo mengine ya muhimu ya kikanda, kuhusu kilimo na kujitosheleza kwa chakula katika nchi za Afrika Mashariki.Mwenyekiti wa kikao hicho, Rashid Ali Juma ambaye pia ni Waziri wa Kilimo, Maliasili, Mifugo na Uvuvi wa Zanzibar, aliwaambia wajumbe wa kikao hicho kuwa jambo la muhimu ni kutekeleza makubaliano ya kikao kilichopita kuhusu kilimo na kujitosheleza kwa chakula. Alisema malengo makuu ya ushirikiano wa kikanda katika nchi za Afrika Mashariki ni kupata mafanikio, kwa kuwa na chakula cha kutosha kwa kuimarisha kilimo na uzalishaji ndani ya Jumuiya ya Afrika Mashariki. Kikao hicho kilihudhuriwa na mawaziri kutoka nchi za Rwanda, Burundi, Kenya, Sudan Kusini na Tanzania."
b3302479a4931ff9233a4505882ca08f82504338," Wito huo ulitolewa jana na Meneja Uhusiano wa Vodacom Tanzania, Matina Nkurlu wakati wa droo ya 45 ya Promosheni ya Jaymillions, ambayo imemwezesha mmoja wa wateja wa kampuni hiyo kujishindia kitita cha Sh milioni 100.Hata hivyo, mtu huyo alipopigiwa simu na maofisa wa kampuni hiyo mbele ya waandishi wa habari na Msimamizi wa Bodi ya Michezo ya Kubahatisha nchini, Mrisho Millao simu ya mteja huyo ilikuwa haipatikani.“Tunaelewa zipo sababu zisizoweza kuzuilika ambazo zinaweza kusababisha simu ya mteja isiwe hewani, lakini pia kuna baadhi ya wateja wana utamaduni wa kuzima simu ambao unaweza ukasababisha mteja akose mawasiliano ya muhimu, kama mteja wetu huyu leo ambaye tulitaka kumpa taarifa ya kujishindia kitita chake kupitia promosheni yetu ya Jaymillions” alisema.Alisema kwa mujibu wa taratibu za Bodi ya Michezo ya Kubahatisha, kutokana na namba hiyo ya ushindi kutopatikana, wataendelea kufanya jitihada za kumtafuta mshindi kwa njia mbalimbali, ikiwemo kupitia matangazo kwenye vyombo vya habari na kuendelea kumpigia mara kwa mara kwa muda wa wiki mbili, kuona kama kuna wakati atakuwa hewani.Promosheni ya Jaymillions iliyoanza katikati ya Januari mwaka huu, ambayo itadumu kwa siku 100, imeleta faraja na itaendelea kuleta faraja na mafanikio kwa wateja wa Vodacom kwa kuweza kujinasua katika hali duni ya maisha na maisha kuwa murua.Hadi kufikia sasa wameshapatikana washindi wawili wa milioni 100, washindi wanne wa Sh milioni 10 kila mmoja na wengine 38 waliojishindia Sh milioni moja kila mmoja."
b3b7a564d7321ff2407d5ac41b1e6753f93fd66b,"['Everton inajiandaa kuwasilisha dau la £30m kumnunua kiungo wa kati wa Juventus Mjerumani Emre Can, ambaye mkataba wa sasa umekamilika. (Sunday Mirror)', 'Liverpool itamenyana na Chelsea  kumsaka mshambuliaji wa RB Leipzig na Ujerumani Timo Werner,23. (Sunday Mirror)', 'Mkurugenzi wa Lille Luis Campos huenda akjijiunga Manchester United katika wadhifa sawa na huo. (Sun on Sunday)', 'Mkufunzi wa Paris St-Germain Thomas Tuchel, amesema klabu hiyo bado inamhitaji beki Layvin Kurzawa. Kiungo huyo wa kimataifa wa Ufaransa wa miaka 27-ananyatiwa na Arsenal.(Goal)', 'Manchester City wanajiandaa kupokea ofa ya PSG ya kumnunua Pep Guardiola, ikiwa klabu hiyo inayo ya Ligue 1 itamtimua Tuchel. (Sunday Express)', ""Manchester United imeshindwa na Real Madrid  katika kinyang'anyiro cha kumsajili kiungo wa kati wa Ajax na Uholanzi Donny van de Beek, 22. (Daily Star Sunday)"", 'Mkurugenzi wa kiufundi wa Arsenal, Edu amekutana na wawakilishi wa  kiungo wa kati ma mlizi wa Athletico Paranaense, Bruno Guimaraes kuhusiana na uwezekano wa kununua kwa kiasi hadi cha euro milioni 30 sawa na (£25.6m) kumpata mchezaji huyo wa Brazili wa miaka 22. (Goal - in Portuguese)', 'PSG iko tayari kumpatia ofa ya mkataba wa thamani ya euro milioni 12 kwa mwaka, kiungo wa kimataifa wa Senegal Kalidou Koulibaly, 28, akikubali kuondoka Napoli. (Foot Mercato - in French)', 'Kalabu ya Roma ya Italia inataka kumsaini winga wa zamani wa Manchester United Adnan Januzaj kwa mkopo kutoka Real Sociedad, kwa lengo la kumnunua kiungo huyo wa kimataifa wa Ubelgiji msimu wa joto. (Mail on Sunday)', 'Mkufunzi wa Tottenham Hotspur boss Jose Mourinho ana matumaini ya kumsajili mshambuliaji mwezi huu wa Januari, baada ya kukosa huduma ya Harry Kane ambaye anauguza jeraha kwa hadi miezi mitatu. (Evening Standard)', 'Mshambuliaji wa Uruguay Edinson Cavani, 32, ataomba Paris St-Germain isimshirikishe katika mechi ya Jumapili dhidi ya Lorient ili kushinikiza uhamisho wa kwenda Atletico Madrid. (Marca)', 'Newcastle United wanakaribia kumsaini kwa mkopo winga wa Austria Valentino Lazaro, 23, kutoka  Inter Milan, wakitarajia kumnunua kwa 20m euro (£17m). (Tuttomercatoweb - in Italian)', 'Real Madrid imepuuzilia mbali ofa ya kutaka kumsajili kwa mkopo James Rodriguez,28, na wako tayari kumuuza kiungo huyo wa kati wa kimataifa wa Colombia. (Marca)', 'Atletico huenda ikamnunua Alexandre Lacazette, 28, wa Arsenal au Paco Alcacer, 26, wa Borussia Dortmund ikishindwa kumsajili Cavani. (Mundo Deportivo - in Spanish)', 'Juventus imewasilisha ofa ya kumuuza kiungo wa kati wa Italia Federico Bernardeschi, 25, kwa Barcelona kama sehemu ya makubaliano ya kumpata kiungo wa kati wa Croatia Ivan Rakitic, 31. (AS)', 'Kiungo wa kati wa Flamengo Reinier Jesus, 17, amekutana na wawakilishi wa Real Madrid kukamilisha mpango wa uhamisho wake. (AS)', 'Mkufunzi wa Aston Villa Dean Smith, amesdokeza kuwa klabu hiyo inakaribia inakaribia kumsajili mshambuliaji wa Genk na Tanzania Mbwana Samatta, 27. (Birmingham Mail)', 'Manchester United inakaribia kufikia makubaliano na Sporting Lisbon kumsaini kiungo wa kati wa Portugal Bruno Fernandes , 25 katika mkataba unaoweza kuwa na thamani ya £60m  lakini uhamisho huo hautafanyika kwa haraka. (Sky Sports)', 'Manchester United pia ina mopango wa kumuongezea kandarasi yake beki wa Ivory Coast Eric Bailly ili kumzuia katika klabu hiyo hadi 2022. (ESPN)', 'Inter Milan inakaribia kumsaini winga wa Chelsea Victor Moses, 29, baada ya mkufunzi Antonio Conte kuwasilisha ombi maalum kwa klabu hiyo ili kumsaini mchezaji huyo wa Nigeria, ambaye kwa sasa anahudumu kwa mkopo katika klabu ya Uturuki Fenerbahce. (Daily Mail)', 'Kiungo wa kati wa Denmark Christian Eriksen, 27, anakaribia kuelekea Inter Milan baada ya kufanikisha mazungumzo na klabu yake ya. (Sun)', 'Pia unaweza kutazama:']"
b47afab20f73e2fe129051737f4618558ca1fd4d," BINTI wa miaka 14 aliyeacha shule akatembea kilometa 48 kukimbia mateso ya mama wa kambo, amerudishwa shuleni aendelee kusoma.Mwalimu Mkuu wa Shule ya Mlowa, Charles Chilangazi alisema binti aliyekuwa akifanya kazi za ndani, ameingia darasa la sita na maendeleo yake darasani yanaelezwa ni mazuri.“Maendeleo yake darasani ni mazuri na sasa anaishi kwa mama mzazi,” alisema.Amesema binti huyo alikuwa akisoma darasa la tano shule ya msingi Mlowa barabarani na alikatisha masomo Septemba mwaka juzi kwa madai ya kuchoshwa na mateso ya mama wa kambo.Binti huyo aliyedai alikuwa akinyimwa chakula na kutishiwa kuwekewa sumu, alitembea kilometa 48 kutoka Mlowa, Chamwino hadi Mkonze jijini Dodoma alikopata kazi za ndani.Kutokana na tukio hilo, Polisi iliwashikilia watu wanne akiwamo baba mzazi wa binti huyo, Juma Wilson, mama mzazi, Mariam Ngosi, mama wa kambo, Jackline Mlonga wote wakazi wa Mlowa barabarani Wilaya ya Chamwino.Mwingine aliyeshikiliwa na Polisi Chamwino ni Sarafina Kwili mkazi wa Mkonze aliyekuwa akiishi na binti huyo akifanya kazi za ndani.Ofisa Ustawi wa Jamii Wilaya ya Chamwino, Faraja Maduhu alisema baada ya watuhumiwa hao kupelekwa Polisi na kuchukuliwa maelezo walipelekwa Ustawi wa Jamii kuona ni namna gani atarudi shuleni na kuwa mikono salama.Kikao kiliagiza aliyekuwa akikaa na binti huyo kama mfanyakazi wa ndani, alipe Sh 300,000 kama fidia na amgharimie binti kurudi shuleni.Maduhu alisema ikiwezekana wiki ijayo binti huyo ataanza masomo na atapelekwa darasa la sita.Alipimwa vipimo vya Ukimwi, magonjwa ya zinaa na mimba na kuonekana yuko salama.“Tumekubaliana mtoto ataishi kwa mama yake mzazi chini ya usimamizi wa ofisi ya Ustawi wa Jamii na Polisi wilaya ya Chamwino,” alisema.Ofisa Maendeleo ya Jamii Wilaya ya Chamwino, Sophia Swai aliwataka wazazi kuhakikisha mtoto anapokuwa haonekani nyumbani, wafuate tararibu zinazohusisha vyombo vya dola na si kumtafuta kimya kimya.Binti huyo alidai mama wa kambo mwenye watoto sita, alikuwa akimnyima chakula.“Nyumbani niko na kaka yangu, alishamaliza shule. Mama mdogo anapendelea zaidi watoto wake; akipika nyama anakula na watoto wake sisi tunakula mboga za majani tu,” alisema.Alisema alitoka darasani na kuacha madaftari darasani, akatembea kutoka Mlowa barabarani.Alisema alipofika kijiji cha Mpunguzi, alitafuta nyumba ambayo haijaisha (pagale) na kulala hadi asubuhi alipoendelea na safari Mkonze.Alisema alikuta mafundi wakijenga nyumba na kuwaambia alikuwa akitafuta kazi za ndani.Mafundi hao ndiyo walimuunganisha na Sarafina ambaye alifika na kumchukua akaanza kumfanyia kazi za ndani.Alipoulizwa kiasi anachotaka alipwe, alidai Sh 20,000 zinatosha. Baba mzazi, JumaWilson alikiri binti yake kutoroka Septemba 27, mwaka jana.Alisema alitoa taarifa ofisi ya mtendaji na kupewa barua na juhudi za kumtafuta zikaanza kabla ya kupokea taarifa kuwa amepatikana maeneo ya Mkonze akifanya kazi za ndani.Alisema malalamiko ya mtoto kunyimwa chakula alikuwa aliyapata lakini hakuamini kama mkewe anaweza kufanya hivyo.Mama wa kambo wa binti huyo, Jackline Samweli (39) alikanusha kumtesa mtoto huyo.Alisema alianza kuishi na baba wa binti huyo mwaka 2013 na wana watoto wawili na wengine aliwazaa kwenye mahusiano mengine ya awali.Mwanafunzi wa darasa la sita shule ya Mlowa barabarani alisema binti huyo alikuwa akiwasimulia anavyonyimwa chakula kwao.Mratibu wa Shirika lisilo la Kiserikali la Woman Wake Up (Wowap), Nasra Suleiman alishauri serikali kuongeza nguvu katika kupambana na vitendo vya ukatili kwa watoto."
b4e7fb790004249f73da1aee9bc92a1691c8420c," SERIKALI ya Awamu ya Tano chini ya Rais John Magufuli ilipofunga mlango wa ufisadi na kusisitiza kila Mtanzania kulipa kodi, huenda ulikuwa kama utamaduni wa kigeni kwa walio wengi tena usiotekelezeka.Hata hivyo, miaka minne ya uongozi wake, inaelezwa kuwa kodi zimezaa matunda kwenye elimu bila malipo, uboreshwaji huduma za afya, ununuzi wa ndege, ujenzi wa barabara, reli, madaraja na bwawa kubwa la kufua umeme la Julius Nyerere katika mto Rufiji lenye uwezo wa kuzalisha megawati 2,115 na mambo mengine.Mambo haya yote yanatajwa kuwa yanatokana na usimamizi bora wa kodi ambazo ndizo zinazowezesha miradi hiyo yote. Hata hivyo, gazeti hili limebaini uwepo wa mbinu mpya ya ukwepaji kodi inayoendelea huku baadhi ya wafanyabiashara wasiokuwa waaminifu wakibuni mbinu mbadala dhidi ya zile zilizobainika na kudhibitiwa.Uchunguzi wa makala haya imebaini kuwa, wafanyabiashara hao licha ya kuhujumu mapato halali ya serikali, pia wamekuwa ni chanzo cha kuwadhulumu wananchi ambao wamekuwa wakinunua bidhaa mbalimbali kutoka kwao.Kwa takribani miezi mitatu ya uchunguzi, imebainika utoaji ‘ofa’ kama staili mpya ya kukwepa kodi kwa baadhi ya wafanyabiashara jijini Dar es Salaam.Ilibainika udanganyifu huo unafanywa zaidi na wafanyabiashara wenye maduka ya vifaa vya ujenzi huku wakiwa na mazoea ya kusema kwa wateja; ‘Ukinunua tutakupa ofa mpaka mlangoni’ kumaanisha mzigo unaonunua utafikishwa kokote uendapo bila ya kuwepo gharama za ziada za kuusafirisha.“Kiukweli kuna mbinu mbalimbali za kukwepa kodi, lakini kwa sasa ili tuwe salama tunaweka ‘ofa’ kama njia ya kumvuta mteja kisha faida yetu inaongezeka kwa kukwepa kodi.  Kwa staili hii Serikali inakosa mapato, lakini pia wateja watakapotaka kurudisha kile walichonunua iwapo kina upungufu watashindwa kwa sababu hatutakubali kupokea risiti ambazo zinaonesha pungufu ya bei halisi ya kile walichonunua,” anasema mfanyabiashara mmoja anayekataa jina lisiandikwe gazetini katika eneo la Mbezi Mwisho, wilayani Ubungo, Dar es Salaam.Licha ya kubainika kwa mbinu hiyo mpya, mwaka jana gazeti hili lilifanya uchunguzi na kubaini mbinu mbalimbali zilizotumiwa na wafanyabiashara hao kama vile; kusingizia ubovu wa mashine za EFD, kujikosesha kwa makusudi katika kuandika risiti, kuwabambikizia wateja wasiokuwa makini risiti zilikwishanunulia mizigo au huduma nyingine, lakini pia wafanyabiashara na wateja walipunguziana bei kwa mashauriano, ikiwa ni mbinu inayoiumiza serikali moja kwa moja.Tangu, Serikali ya Awamu ya Tano iingie madarakani, TRA imebainisha kuwepo kwa ongezeko la mapato licha ya kuwepo kwa ukwepaji kodi.Ripoti ya TRA iliyowasilishwa Novemba mwaka huu, inaonesha kuwa, katika kipindi cha miaka minne ya TRA imeongeza mapato yake na kufikia Sh trilioni 58.3 kutoka Sh trilioni 34.97 kabla Serikali ya Awamu ya Tano haijaingia madarakani (sawa na ongezeko la Sh trilioni 23.4).Aidha kulingana na ripoti hiyo, kwa miaka minne ya hivi karibuni walipa kodi wameongeza kutoka milioni 2.2 mwaka 2015/16 hadi kufikia milioni 3.0 mwezi Oktoba 2019, pia TRA imekusanya wastani wa Sh trilioni 1.3 kila mwezi ikilinganishwa na wastani wa Sh bilioni 850 kabla ya awamu ya tano. Kama hiyo haitoshi kuanzia Julai hadi Oktoba, katika mwaka wa fedha 2019/20 , wastani wa makusanyo umepanda hadi kufikia Sh trilioni 1.45 kwa mwezi.Akizungumzia ripoti hiyo, Naibu Kamishina Mkuu wa TRA, Msafiri Mbibo anasema licha ya kuwepo kwa wastani mzuri wa ongezeko la kodi, bado kuna changamoto ukwepaji kodi wa makusudi, biashara za magendo kutokana na kuwapo kwa ukanda mrefu wa pwani, mipaka mingi na rushwa.Pia alibainisha kuwa, changamoto nyingine ni utunzaji dhaifu wa kumbukumbu na baadhi ya wafanyabiashara wenye nia mbaya kutokutumia EFD.APOTEZA AJIRA KISA OFAMolel (si jina halisi) ni fundi mwashi aliyefanya ujenzi wa nyumba mbalimbali eneo la Tegeta, mkoani Dar es Salaam, anaeleza kuwa alipoteza kibarua chake cha ujenzi wa nyumba ya kuishi familia baada ya kushindwa kutoa risiti ya kile alichonunua kwa kuwa alirubuniwa kwa staili ya kupewa ofa ya usafiri hivyo akakubali kupewa risiti ya EFD isiyo sahihi.Anasema, “Nina uzoefu wa miaka tisa wa kujenga nyumba, nimefanya kazi hii kwa uaminifu na nimekuwa nikipewa fedha na wenye nyumba nikanunue baadhi ya vifaa vya ujenzi, lakini ilinikuta kwa mmoja ambaye alikuwa akisisitiza risiti kwenye kila manunuzi …”“…nakumbuka, huyo tajiri aliyenituma aliniagiza nije na risiti na mara nyingi tunapoenda kule kununua kama mafundi huwa tunapewa kamisheni huku taarifa za risiti zikibaki vilevile, lakini kilichotokea sikupewa risiti licha ya kuwa mwenye duka alifikisha mzigo kwenye eneo la ujenzi,” anaeleza.Fundi huyo anasema kuwa ni jambo la kawaida pale fundi anapopeleka mteja kwenye duka. “Huwa tunapata kamisheni kwa kuleta mteja, na tukifika pale huwa tunapewa ofa, ikiwemo ya usafiri na kutokana na wengine kutaka faida kubwa, huwa wanatuuliza kama tunaowafanyia kazi za ujenzi watahitaji risiti…”“…kama hawatahitaji huwa hawatuandikii, na hata kama ikihitajika huwa kuna zile za kughushi ambazo hazisomeki kwenye mifumo ya TRA,” anasema na kuongeza kuwa, ofa zinazotolewa kwa wateja hasa katika usafirishaji wa mizigo huambatanishwa na risiti feki au zisizokuwa na usahihi kwenye muda, kiwango cha fedha kilichotolewa.WASTAAFU NAO MTEGONIOfisa Ardhi mstaafu (ana miaka 64) alikumbana na mkasa mmoja maeneo ya Mbagala, wilayani Temeke alipokuwa akiendelea na ujenzi wa nyumba yake ambapo alikuwa na utaratibu wa kwenda kununua vifaa mbalimbali vya ujenzi mwenyewe na kuvipeleka kwenye eneo lake la ujenzi.Anasema, “Mimi nina gari linaloweza kubeba mizigo (Toyota pick-up), nilipokuwa nikinunua mizigo waliniambia wanipe ofa ya usafiri, lakini nilikataa kwa kuwa nina gari na badala yake niliomba ofa iwe kwenye punguzo la bei ya bidhaa. Cha kushangaza wauzaji walikuwa wakigoma na kudai kuwa bei ya bidhaa haipungui ila usafiri unaweza kuwa bure.“Sikuambulia ofa yoyote, na nikaamua kubeba mizigo yangu, lakini kwa kuwa nilikosa umakini wakati wa kuchukua risiti nilikuta wamenipa risiti ambayo haipo sawa (iliyokuwa imetolewa siku mbili zilizopita), na niliposimamishwa na maofisa, ilibainika kuwa risiti ile ina kasoro na mimi sikusita kuwapeleka kwa aliyeniuzia bidhaa na hakika walimchukulia hatua …”“…lakini nilianza kuona usumbufu huo ni mkubwa. Nilipoenda kuagiza mzigo sehemu nyingine bila ya kwenda na gari langu nilinunua na kutaka ofa ya usafiri, lakini kila walipokuwa wakiniletea mizigo walinipa visingizio vya risiti huku wakati mwingine wakidai imepotea, mara wanipe iliyoandikwa siku moja kabla ya manunuzi… Hii ilinikera na nilipouliza kwa dereva wa gari hilo alinieleza kuwa, mabosi wake wanafanya hivyo,” anaeleza mstaafu huyo.ITAENDELEA KESHO…"
b4e8cb26e7ddc0899002aa6f037dee20f7f205df," OFISA Elimu ya Sekondari katika Halmashauri ya Wilaya ya Kishapu mkoani Shinyanga, David Mashauri amesema shilingi milioni 26 zimetengwa kwa ajili ya ujenzi wa matundu ya vyoo 18 katika shule za sekondari tatu ambazo ni Mwadui Ufundi,Ukenyenge na Mipa.Pia amesema, elimu bila malipo ndio imeongeza wingi wa wanafunzi shuleni na kusababisha uhaba wa matundu ya vyoo ambapo wasichana 20 wanatumia tundu moja na wavulana 25 pia.Alisema hayo juzi akiwasilisha majibu yake kwa viongozi wa vituo vya taarifa na maarifa wilayani Kishapu baada ya kuibua changamoto ya uhaba wa matundu ya vyoo na vyumba vya kujisitiri kwa wanafunzi wa kike shuleni.Alisema kuna shule za sekondari 26 na bajeti ya mwaka 2017/18 ilitengewa shilingi milioni 340 na iliyotolewa ni shilingi milioni 234 kati ya hizo sh milioni 26 zilitengwa kwa matundu ya vyoo 18 kwa shule tatu za sekondari.“Shule zilizopangiwa kujengwa matundu ya vyoo ni sekondari ya Maganzo matundu manne, Mwadui Ufundi matundu sita, Mwigumbi Matundu manne, Uchunga matundu manne na Mipa matundu manne” alisema ofisa elimu huyo.Mwenyekiti wa vituo vya taarifa na maarifa wilayani Kishapu Rachal Madundo katika mrejesho wao kwenye warsha iliyoandaliwa na Mtandao wa Jinsia Tanzania (TGNP) alisema bajeti ya mwaka 2017/18 zilitengwa shilingi 345,340,000 lakini iliyopokelewa ni shilingi 234,200,000 kujenga matundu ya vyoo.Alisema ukijumlisha shule za msingi 22 na shule za sekondari tatu, matundu ya 174 kwa shule zenye changamoto fedha iliyopokelewa ni shilingi 234,200,000 sawa na asilimia 67.8.Mkuu wa mkoa wa Shinyanga, Zainabu Telack alisema hataki kusikia Mkurugenzi katika taarifa ya elimu akieleza changamoto ya shule haina matundu ya vyoo bali suala hilo linatakiwa limalizwe na wazazi wenyewe kuchanga watoto wao wasome sehemu nzuri.“Nitashangaa Mkurugenzi kusimama na kunieleza changamoto ya uhaba wa matundu ya vyoo. Suala hilo sitaki kusikia. Ninachotaka kusikia ni changamoto nyingine. Ninawaombeni viongozi wenzangu tuhamasishe michango ya maendeleo ikiwemo ujenzi wa vyoo shuleni isiwe tena changamoto, “ alisema mkuu huyo."
b4f615c200810e27c2cbdfa6e03f50fb48b6629a," KAMATI ya Kudumu ya Bunge ya Hesabu za Serikali (PAC) imeibua ufisadi wa mabilioni ya fedha ndani ya Shirika la Hifadhi ya Jamii (NSSF) katika miradi saba iliyopanga kutekeleza ikiwamo ya kununua ekari moja kwa thamani ya zaidi ya Sh milioni 66 katika utekelezaji wa Kituo cha mabasi cha Mwandiga mkoani Kigoma.Kashfa hizo zimeibuliwa jana bungeni wakati Mwenyekiti wa kamati hiyo, Naghenjwa Kaboyoka (pichani), alipokuwa akiwasilisha taarifa za shughuli za kamati kwa mwaka jana. “Taarifa ya ukaguzi maalumu iliyofanywa NSSF imebainisha udhaifu mkubwa kwenye uwekezaji.NSSF walitekeleza miradi kadhaa ya uwekezaji ambayo kwa kiasi kikubwa haijaleta ufanisi, hivyo kuashiria matumizi yasiyofaa ya fedha za umma,” alifafanua. Mradi wa Mwandiga Kaboyoka alisema katika mradi huo, NSSF walipanga kujenga kituo cha kimataifa cha usafiri katika eneo la Mwandiga mkoani Kigoma, kwenye eneo lenye ukubwa wa ekali 28 kwa gharama ya Sh bilioni 33.3.“Hadi kufikia sasa ekali 28 zimeshapatikana kwa gharama ya Sh bilioni 1.85. Hii ina maana kwamba ekari moja ya ardhi ilinunuliwa kwa wastani wa Sh milioni 66, hata hivyo hakuna shughuli yeyote inayoendelea katika eneo hilo pamoja na kuwa na matumizi ya Sh bilioni 1.85 yamekwishafanyika,” alieleza. Ununuzi wa ardhi Kaboyoka ambaye pia ni Mbunge wa Same Mashariki (Chadema) alieleza kuwa NSSF walitumia Sh bilioni 15.8 kununua ardhi katika mikoa ya Dar es Salaam na Pwani. Alisema taarifa ya ukaguzi imebaini kuwa ardhi yote ilinunuliwa bila kufanyika upembuzi wa kina wa miradi iliyotakiwa kutekelezwa.“Kamati imebaini ardhi hiyo ilinunuliwa bila kuwepo kwa kamati ya uwekezaji ya shirika na haikupata idhini ya bodi. Pia imebainika ardhi hiyo haikuwa imepimwa na kufanyiwa tathimini ili kujiridhisha na thamani yake halisi ikilinganishwa na bei iliyonunuliwa. Ujenzi wa nyumba Njiro Kaboyoka alisema Novemba nne mwaka 2010, NSSF waliingia mkataba wa manunuzi ya ardhi kwa Sh milioni 440, kujenga nyumba za kisasa 34 kwa gharama ya Sh bilioni 14.7.Alisema makubaliano ya mkataba yalifafanua kuwa, asilimia 30 ya thamani ya ardhi italipwa wakati wa mchakato wa awali wa manunuzi ya ardhi na asilimia 70 iliyobaki italipwa baada ya kutolewa hati ya viwanja husika. Aidha, Kaboyoka alibainisha kuwa malipo ya awali ya Sh milioni 132 yalifanyika Novemba mwaka 2010 na malipo ya mwisho ya Sh milioni 308 yalifanyika Machi 22 mwaka 2011. “Wakaguzi walipotembelea eneo hilo Januari mwaka jana walikuta eneo lote limevamiwa na wanakijiji na kujenga majengo kama nyumba za ibada na shughuli zingine za kibinadamu.“Pamoja na dosari hizo, wakaguzi hawakuweza kupata nyaraka za uhamisho wa ardhi hiyo kutoka kwa muuzaji kwenda NSSF. Hivyo basi, kuna uwezekano wa fedha za umma zilizotumika kununulia ardhi hiyo kupotea.” Ujenzi wa nyumba Mwanza Akizungumza mradi huo, alisema ulianza mwaka 2008 ambapo NSSF walikubaliana na Halmashauri ya Jiji la Mwanza kununua viwanja 357 katika eneo la Bugarika na viwanja 299 katika eneo la Kiseke kwa gharama ya Sh bilioni 1.89. Alisema hadi kufikia sasa Sh bilioni 1.51 sawa na asilimia 80 ya gharama za mradi zimekwishalipwa.“Hata hivyo, ukaguzi umebaini NSSF hawajapewa viwanja vyote kwa mujibu wa mkataba. Pamoja na dosari hiyo uongozi wa Kata ya Buhongwa uliwafahamisha wakaguzi kuwa baadhi ya wanavijiji hawakulipwa fidia hivyo wameamua kuvamia eneo hilo na kusababisha hasara kwa NSSF,” alisema. Mradi wa umeme Mkuranga Kaboyoka alisema taarifa ya ukaguzi ilibaini kuwa NSSF, TANESCO na TPDC waliingia makubaliano ya kuanzisha mradi wa kuzalisha umeme katika eneo la Mkuranga mkoani Pwani. Alisema gharama za mradi huo zilikadiriwa kuwa dola za Marekani milioni 490 ambapo NSSF walinunua ardhi yote yenye ekari 100, kwa ajili ya kuchimba visima vya maji 11 katika eneo hilo.“Hadi sasa NSSF wametumia shilingi bilioni 3 katika mradi huo, lakini ukaguzi umebaini ardhi iliyonunuliwa haijapimwa wala haina mipaka. Pamoja na dosari hizo, hapakuwepo upembuzi yakinifu wowote kuonyesha faida za kiuchumi za mradi na namna fedha za uwekezaji zitakavyorejeshwa,” alisema. Ujenzi wa jengo la Ubalozi Kenya Kaboyoka alisema katika mradi huo, Wizara ya Mambo ya Nje inamiliki sehemu ya ardhi jijini Nairobi ambapo waliingia makubaliano na NSSF kujenga jengo ubalozi wa kibiashara.“Katika mradi huo NSSF walitakiwa kutoa fedha Sh bilioni 77.4 na wizara ilichangia ardhi kama mtaji. Hadi sasa Sh milioni 854.2 zimekwishatolewa na NSSF katika utekelezaji wa mradi huo. Hadi kamati inakamilisha taarifa yake, hakuna shughuli zozote zinazoendelea katika mradi huo pamoja na fedha zimekwishatumika,” alisema. Mradi wa hospitali ya Apollo Kaboyoka alibainisha Septemba 23 mwaka 2014, NSSF waliingia mkataba na Apollo Hospital Enterprises Limited, Singapore. Alisema makubaliano ya mradi huo yalikuwa Apollo watoe vifaa kuendesha hospitali hiyo kwa miaka 15 kwa gharama ambayo ingegawanywa 50 kwa 50. “Hadi sasa mradi huu umetumia Sh bilioni 4.19.Hata hivyo, CAG alivyoutembelea Februari mwaka jana alikuta mradi umetelekezwa na mkandarasi kutokana na eneo hilo kutofikika kwa urahisi sababu magari ya mabasi yaendayo haraka kutoruhusu magari ya watu binafsi kupita. Kaboyoka alilieleza Bunge kuwa: “Kama uchambuzi wa kamati ulivyotanabainisha, NSSF walifanya uwekezaji ambao umelitia hasara shirika kwa kiasi kikubwa. Akichangia taarifa hiyo, Mbunge wa Magu, Boniveture Kiswaga (CCM) alisema NSSF imefanya ubadhirifu wa zaidi ya Sh bilioni 20 kwa kununua viwanja ambavyo havina tija na kuitaka Serikali iunde kamati maalumu ya kuchunguza na kuchukua hatua stahiki."
b5414650126c64991b9441abd834fc4510a279db," BALOZI wa Thailand nchini Kenya Cherdkiat Atthakor ameitembelea Kampuni ya ndege ya Tanzania (ATCL) na kufanya mazungumzo na Mtendaji Mkuu wa kampuni hiyo, Ladislaus Matindi na kuelezea azma ya nchi yake kushirikiana na ATCL katika huduma za usafiri wa ndege.Akizungumzia ujio wa balozi huyo, Msemaji wa ATCL, Josephat Kagirwa, amesema pamoja na kuipongeza ATCL kwa huduma inazotoa kwa safari za ndani na nje ya nchi, pia alisema Thailand ipo tayari kushirikiana na Tanzania kupitia mashirika ya ndege yaliyopo katika nchi hizo.Aidha, alisema kauli ya balozi huyo imetokana na azma ya ATCL kutaka kuanzisha safari katika mji wa Bangkok uliomo nchini humo na kuendelea katika miji ya Guangzhou na Beijing iliyopo nchini China, ikiwa ni mikakati inayofanywa na kampuni hiyo kuboresha huduma.Kimsingi, alisema Tanzania na Thailand zina ushirikiano wa muda mrefu katika nyanja mbalimbali na kuongeza kuwa nchi hiyo kupitia shirika lake la ndege la Focus itashirikiana na ATCL katika utoaji huduma utakaoiwezesha kupata watalii wengi wanaosafiri na shirika hilo kutoka mashariki ya mbali.Bangkok ni kitovu cha watalii kutoka mataifa mbalimbali ikiwemo Japan, Korea na nchi nyingine za Bara la Asia wanaopitia nchini humo na kwenda kutalii katika nchi tofauti ikiwemo Tanzania.“Tunaamini ujio wa balozi wa Thailand unazidi kutuweka katika mazingira mazuri ya ATCL kufanya safari zake katika nchi hiyo inayosifika kwa kuwa na watalii wengi,” amesema Kagirwa.Alisema katika mazungumzo hayo balozi huyo aliahidi kuisaidia ATCL kufanikisha safari hizo kwa kuwaunganisha na shirika la ndege la nchi hiyo (FOCUS) kwa ajili ya kupata watalii wengi wanaotumia shirika hilo kwa ajili ya kusafiri na ATCL.Alisema shirika la Focus linasifika Asia na Ulaya kwa kubeba watalii wengi na kwamba ATCL inaamini kwa hatua hiyo ATCL itazidi kupiga hatua kibiashara."
b5b953503542609bed3cc9a21010b122b498c5d1," Taarifa hiyo ilitolewa kwa Kamati ya Bunge ya Nishati na Madini iliyotembelea mradi huo katika vituo vyote vinavyoshughulika na gesi kuanzia Dar es Salaam hadi Mtwara inakochimbwa.Mhandisi anayesimamia mradi huo kutoka Shirika la Maendeleo ya Petroli Tanzania, (TPDC), Balthazar Thomas alisema hiyo ni changamoto inayowakabili kwa sasa.""Zipo changamoto mbalimbali ambazo siyo kubwa tunakabiliana nazo lakini kwa sasa mvua ni kikwazo kwasababu inabidi kazi zisimame mafundi hawawezi kuendelea kutandika mabomba na pia kufanya kazi ya kuyaunganisha kwa ajili ya kuchimbiwa ardhini,"" alisema Injinia huyo.Alisema mbali na changamoto hiyo, mradi huo unahusisha mamlaka na taasisi nyingi ikiwa ni pamoja na Mamlaka ya Mapato (TRA), Mamlaka ya Bandari (TPA) kwa ajili ya kushusha mabomba pamoja na vifaa vingine vinapofika hapa nchini jambo ambalo linafanya ufatiliaji kuwa mrefu.""Mradi unahusisha vibali kutoka mamlaka mbalimbali kama TRA, TPA na sehemu nyingine hivyo mlolongo wa ufuatiliaji unakuwa mrefu wakati mwingine inasababisha ucheleweshaji wa kazi,"" alisema Thomas.Thomas alishauri mamlaka zinazohusika kutoa vibali kujitahidi kutoa kipaumbele katika maombi yake ili mradi huo ukamilike kwa wakati kama inavyotarajiwa.Kamati hiyo iliagiza Wizara ya Nishati na Madini kuhakikisha mradi huo unakamilika kwa wakati ili kufikia malengo yaliyowekwa. Pia wajumbe walipongeza hatua iliyofikia mradi huo na kazi zinazofanyika.Katika taarifa, mradi huo umetajwa kwamba ifikapo Desemba mwakani kazi ya usambazaji wa gesi kutoka Mtwara uanze."
b5c79072d139d556a90f8f71f80fc88522219d28," KWA miaka mingi Tanzania imekuwa ikihangaika angalau kupata nafasi ya kufuzu ushiriki wa michuano mbalimbali ya kimataifa kwenye soka bila mafanikio.Shirikisho la Soka Tanzania (TFF) kwa miaka tofauti lilishaajiri kila aina ya makocha kutoka nchini, Afrika, Ulaya kwa ajili tu ya kutafuta hizo nafasi lakini mambo hayakuwa mazuri.Lakini mwaka huu, unaweza kusema ulikuwa wa mafanikio makubwa katika soka la Tanzania baada ya njia mbalimbali kufunguka kwa matukio tofauti yaliyojitokeza. Wakati tukielekea kumaliza mwaka tujikumbushe matukio muhimu yaliyoweka historia mpya katika soka nchini na kuitangaza kwa kiasi fulani kimataifa.Kufuzu Afcon Ilikuwa Machi mwaka huu, Tanzania ilipofuzu ushiriki wa fainali za Kombe la Mataifa Afrika (Afcon) baada ya kuichapa Uganda mabao 3-0 katika mchezo wa mwisho wa makundi, Kundi L, na kumaliza ikiwa ya pili nyuma ya kinara Uganda iliyokuwa na pointi 13.Timu nyingine kundi hilo zilikuwa Lesotho iliyomaliza nafasi ya tatu kwa pointi sita na Cape Verde ya mwisho kwa pointi tano. Kitendo hicho cha kufuzu kiliweka historia mpya, kwani Tanzania ilifuzu baada ya miaka 39, tangu ifanye hivyo mara ya kwanza mwaka 1980.Wachezaji wote waliokuwa kwenye kikosi cha Stars hawakuwa wamezaliwa wakati nchi ikifuzu kwa mara ya kwanza fainali hizo zilizofanyika Lagos, Nigeria, hakika ilikuwa historia ya pekee kwa nchi. Fainali hizo za Afcon zilifanyika Misri Juni mwaka huu, Tanzania ikiwa katika kundi gumu C lililotoa bingwa wa Afrika, Algeria mshindi wa pili Senegal. Timu nyingine iliyokuwa kundi C ni Kenya.Licha ya kutofanya vizuri ilikuwa mwanga kwa timu ya taifa ya kizazi kipya kupata fursa hiyo ya kuwakilisha taifa. Bila shaka Kocha aliyekuwepo Emmanuel Amunike licha ya kutodumu katika kubaki katika historia za watanzania kwa kuisaidia timu kufuzu chini ya utawala wa Rais wa TFF, Wallace Karia. Afcon U-17 Tanzania iliweka historia nyingine ya kuandaa michuano mikubwa ya vijana chini ya umri wa miaka 17 iliyofanyika Aprili mwaka huu, Dar es Salaam. Hii ni mara ya kwanza Tanzania inakuwa mwenyeji wa michuano mikubwa Afrika kama hii, mwanzo mzuri, pengine siku zijazo mambo yatakuwa mazuri zaidi na kupata nafasi ya kuandaa michuano mikubwa zaidi ya hiyo siku zijazo.Uandaaji wa michuano hiyo si tu ulikuwa na faida kwa upande wa soka bali kwenye sekta ya utalii ambako timu zilishukia hoteli mbalimbali na kusaidia kuongeza mapato. Nchi nane zilishiriki kwa ushindani mkali ambazo ni Cameroon, Angola, Nigeria, Tanzania, Uganda, Guinea, Senegal na Morocco. Michuano hiyo licha ya Tanzania kutofanya vizuri ilichangia kwa kiasi kikubwa kutangaza nchi nje. Lakini pia, wachezaji na hata waandaaji walijifunza kuandaa michuano mikubwa kama hiyo, ni wazi kuwa miaka ijayo wakipata fursa nyingine mambo yanaweza kuwa mazuri zaidi.Cosafa U-20 Wanawake Timu ya soka ya wasichana chini ya umri wa miaka 20, Tanzanite ilishiriki michuano ya Baraza la vyama vya soka Kusini mwa Afrika (Cosafa) ikiwa nchi mwalikwa Agosti mwaka huu na kuchukua kombe.Walichukua kombe hilo baada ya kuwachapa Zambia mabao 2-1 katika mchezo wa fainali uliochezwa Afrika Kusini. Asilimia kubwa ya kikosi hicho inadaiwa walitoka mikoani, kwa hiyo ilionesha dhahiri kuwa uibuaji wa vipaji hauko Dar es Salaam peke yake bali hata mikoani. Bila shaka ilifurahisha mashabiki wengi na hata viongozi wa soka nchini kuona ni kwa namna gani walivyo na timu bora ya vijana wa kike. Ni wazi wanahitaji kuendelea kutengenezwa kusaidia timu ya taifa ya wanawake katika michuano ijayo ya Afrika.Cecafa wanawake Tanzania iliandaa michuano ya wanawake ya Baraza la vyama vya soka Afrika Mashariki na Kati (Cecafa) iliyofanyika Dar es Salaam Novemba mwaka huu. Licha ya kutochukua ubingwa kwa mara ya tatu, lakini wameendelea kuonesha ubora na uhai wa timu baada ya kushika nafasi ya pili. Michuano hiyo imefanyika kwa mara ya tatu, na mara zote Tanzania, Bara, Kilimanjaro Queens ilicheza fainali, mara mbili ikiwa bingwa na mara ya tatu ikishika nafasi ya pili, bado ni suala la kupongezwa.Kiwango chao bado kizuri na kinaendelea kukua. Huenda miaka ijayo ubora wao ukaongezeka kutokana na kwamba wamekuwa wakiibua vipaji kila mwaka. Jambo la kufurahisha michuano hiyo msimu huu ilipokelewa vizuri tofauti na miaka mingine, kutokana na kujitokeza idadi kubwa ya mashabiki katika mechi tofauti Chamazi ambako ndiko michuano hiyo ilipofanyika kwenye uwanja wa Azam Complex.Kufuzu Chan Mwaka huu Tanzania imefuzu kushiriki fainali za michuano ya mabingwa wa Afrika (Chan) inayohusisha wachezaji wa ndani itakayofanyika Cameroon mwakani. Ilifuzu baada ya kuitoa Sudan katika mchezo wa mwisho wa kufuzu kwa jumla ya mabao 2-1, mchezo uliochezwa Sudan. Hiyo inakuwa mara ya pili kwa Taifa Stars kufuzu fainali za michuano, mara ya kwanza ilifuzu mwaka 2009 ilipofanyika Ivory Coast kwa mara ya kwanza, ikiitoa Sudan pia katika raundi ya mwisho ya kufuzu.Kitendo hicho kinaendelea kuleta uhai wa soka la nchi kuonyesha sasa linakua na ligi zao zinabadilika. Ushiriki wao mwakani utasaidia vijana wengi kuendelea kujiuza kwa ajili ya kucheza soka la kulipwa nje. Pia, Kocha Ettiene Ndayiragije ameweka historia hiyo sambamba na wasaidizi wake Juma Mgunda na Selemani Matola kwa kuiwezesha timu kufuzu. Simba robo fainali Afrika Machi mwaka huu wekundu wa Msimbazi Simba waliandika historia mpya katika ngazi ya klabu kwa kutinga robo fainali Ligi ya Mabingwa Afrika.Hii ni mara ya kwanza kwa timu ya Tanzania kufi kia hatua hiyo kubwa kwenye michuano ya Ligi ya Mabingwa. Kutokana na historia hiyo, kwa mara ya kwanza Tanzania ikatoa timu nne kwenye michuano ya kimataifa, ambapo mbili zilishiriki Ligi ya Mabingwa ambazo ni Simba na Yanga na mbili zilishiriki kombe la Shirikisho ambazo ni Azam na KMC.Historia hiyo haitasahaulika kwa Simba yenyewe na soka la Tanzania, imesaidia kwa timu nyingine zimekuwa zikitamani kufi kia mafanikio hayo au zaidi. Karia ateuliwa Rais Cecafa Kwenye soka la ukanda wa Afrika Mashariki na Kati, Tanzania inamaliza mwaka vizuri baada ya rais wa TFF, Wallace Karia kuchaguliwa bila kupingwa kuwa Rais wa Cecafa katika uchaguzi mkuu uliofanyika Kampala, Uganda hivi karibuni.Karia ataongoza kwa miaka minne ijayo akichukua mikoba ya aliyekuwa rais wa zamani wa Shirikisho la Soka la Sudan (SFA), Mutasim Gafaar aliyemaliza muda wake. Bila shaka Karia anamaliza mwaka vizuri kwa kuendelea kuaminiwa katika ukanda huu wa Afrika Mashariki. Neema hizi tunazitarajia tena mwaka 2020 Tukijaaliwa."
b5e06fb3570dfc4d48411bcfa9ae2e1e1a2e6632,"['Manchester United wameweka wazi kuwa kumsajili mshambuliaji ni kipaumbele katika dirisha dogo la usajili mwezi Januari na wameelekeza macho yao kwa mshambuliaji wao wa zamani Zlatan Ibrahimovic, 38. (Daily Express)', 'Timu hiyo ya Old Trafford pia inampa nafasi ya juu kumsajili kiungo wa West Ham Declan Rice 20, ifikapo Januari, lakini huenda ikawagharimu pauni milioni 80. (Goal via Mail)', 'Kocha wa Crystal Palace, Roy Hodgson, 72, yuko kwenye mazunguzo kuhusu mkataba mpya. (Sky Sports)', 'Wolves wanamtolea macho mchezaji wa nafasi ya ulinzi Gabriel Magalhaes wakati huu wakiwa na nia ya kumtafuta mchezaji wa nafasi ya ulinzi mbadala wa machezaji aliyejeruhiwa  Willy Boly.(Daily Mail)', 'Wakala wa mchezaji winga Tahith Chong amewaonya Manchester United kuwa watatazama maombi kutoka sehemu nyingine kama klabu haitawasilisha masharti ya mikataba ya kuridhisha, baada ya mkataba wake kuisha majira ya joto yajayo.(Manchester Evening News)', 'Roma wako tayari kutoa ofa ya pauni 12.9 kwa Manchester United kwa Chris Smalling, 29 baada ya mchezaji huyo wa nafasi ya ulinzi kuanza vyema katika klabu inayocheza ligi ya Serie A.  (Guardian)', 'Mshambuliaji wa Manchester United Marcus Rashford, 22, huenda akawa amepata jeraha la mguu wakati akishangilia bao lake lililotokana na mpira wa adhabu dhidi ya Chelsea katika michuano ya kombe la EFL.(Mail)', ""Liverpool imetakiwa kumshawishi nyota wa Chelsea N'Golo Kante,28. (Racing Post, via Mirror)"", 'Newcastle United itafanya mkutano kuhusu usajili wa mchezaji juma lijalo. (Newcastle Chronicle)', 'Meneja wa Derby County Phillip Cocu amethibitisha kuwa mchezaji wa timu ya taifa ya England Wayne Rooney,34, amekuwa kwenye viwanja vya mazoezi vya klabu hiyo. (Derby County)', 'Vilabu vitatu vinataka kumsajili kiungo wa pembeni wa Juventus Emre Can, 25, katika msimu wa dirisha la usajili mwezi Januari.(Calciomercato)', ""Meneja wa Saint Etienne Claude Puel amekosoa uamuzi wa klabu kumuuza mchezaji wa nafasi ya ulinzi William Saliba,18, kwenda Arsenal, akisema mpango huo ni wa ''muda mfupi'' . (Metro)"", 'Wakala wa Sassuolo , Stefano Sensi amekuwepo Barcelona, na kumfanya kuhusishwa na tetesi kuwa mchezaji huyo atajiunga na mabingwa wa Uhispania. mchezaji huyo anaichezea Inter Milan kwa mkopo. (Sport - in Spanish)', 'Nantes inataka kumsajili mchezaji wa zamani wa Newcastle Hatem Ben Arfa. Mchezaji huyo wa miaka 32 yupo kwa uhamisho wa bure. (RMC Sport - in French)']"
b5ee075917911a030fd7b05063111f171087ddf8," MABINGWA wa Tanzania Bara, Simba jana walizidi kukaribia kutetea taji lao la Ligi Kuu baada ya kuibuka na ushindi wa maba 2-0 dhidi ya Ndanda FC ya Mtwara katika mchezo uliofanyika Uwanja wa Taifa Dar es Salaam.Kwa ushindi huo, Simba sasa wanahitaji pointi mbili kati ya tisa katika mechi zao tatu zilizobaki ili kutangaza ubingwa, kwani watafikisha pointi 90 wakati wapinzani wao wakubwa katika mbio hizo, Yanga wenyewe wana pointi 83 na hata akishinda mechi zote atafikisha pointi 89 tu.Simba amebakisha mechi ya Singida na kama akishinda atatangaza ubingwa katika mchezo utakaofanyika kwenye Uwanja wa Namfua mjini Singida kabla ya kucheza dhidi ya Biashara jijini Dar es Salaam na baadae kufunga pazia pale atakapocheza na Mtibwa Sugar mjini Morogoro.Yanga wenyewe wamebakiza mechi mbili dhidi ya Mbeya City na Azam FC katika michezo itakayopigwa kwenye Uwanja wa Uhuru jijini Dar es Salaam.Katika mchezo wa jana, mabao ya Simba yalifungwa na Mnyarwanda Meddie Kagere katika kipindi cha kwanza na kufikisha magoli 22 na kuwaacha kwa mbali Makambo na Salum Aiyee wa Mwadui, ambao kila mmoja ana mabao 16.Huku wakifuatiwa na John Bocco na Emmanuel Okwi wote wa Simba wakifuatia kwa kila moja kuwa mabao 15, hivyo kuzidi kunogesha mbio za kusaka kiatu cha dhahabu.Katika mchezo huo, Simba walimaliza mchezo mapema kwa kutumia vema dakika za mwanzo kupitia Kagere akianza kupachika dakika ya tano akitumia vizuri udhaifu wa safu ya ulinzi ya wapinzani wao baada ya kuwachambua mabeki na kuzamisha mpira wavuni.Baada ya bao hilo ilionekana kuwapa nguvu Simba walianza kupeleka mashambulizi ya mara kwa mara kwenye lango la Ndanda, ambapo katika dakika ya 10 Kagere tena alirejea baada ya kupokea pasi safi katika eneo la hatari kutoka kwa nahodha, Bocco na kuachia shuti kali lililomshinda mlinda mlango wa wapinzani wao, John Makonga.Hadi timu zote zinaenda mapumziko, wenyeji Simba walikuwa mbele kwa mtaji wa mabao 2-0.Timu zote zilirejea kipindi cha pili zikiwa na nguvu sawa, huku kila timu ikifanya mabadiliko wakiwa na malengo ya kupata ushindi.Lakini pamoja na mabadiliko hayo yalionekana kuwaimarisha zaidi Simba, ambao waliendelea kumiliki zaidi mpira huku kufanya mashambulizi ya kushtukiza, lakini walishindwa kufunga baada ya kutokuwa makini katika umaliziaji."
b5fae332f02bf756db6817cb67ff8e41dbcd1046," Pia benki hiyo imepata mwitikio mkubwa kwa wananchi waliotembelea banda lao, kwenye sherehe za Sikukuu ya Wakulima Nanenane viwanja vya Nzuguni mkoani Dodoma mwaka huu.Akizungumza na gazeti hili wakati wa maonesho hayo, mwishoni mwa wiki, Kaimu Ofisa Mtendaji Mkuu wa Twiga Bancorp, Wallace Msemo, alisema hadi sasa benki hiyo ina matawi matano yanayofanya kazi mikoa mbalimbali nchini pamoja na wakala watatu.""Kabla ya mwishoni mwa mwaka huu, tutafungua tawi letu eneo la Kigamboni, ambalo litakuwa la sita, kwani hivi sasa tuna matawi matano,"" alisema Msemo.Alitaja matawi hayo kuwa yapo mikoa ya Arusha, Mwanza, Dodoma na Dar es Salaam ambako kuna matawi mawili, ambayo ni Mlimani City na Samora.""Pia tuna wakala moja Bunda tunayoshirikiana na UNDP (Shirika la Maendeleo la Umoja wa Mataifa), nyingine ipo Uwanja wa Ndege wa Julius Nyerere, ambapo zipo mbili kwa ajili ya Mamlaka ya Mapato (TRA) na nyingine inahusu masuala ya utoaji mizigo,"" alisema.Kuhusiana na Maonesho ya Nanenane, alisema wananchi wengi wamejitokeza kwenda kupata huduma za benki hiyo na imewasaidia kufahamu kwamba benki hiyo ina tawi Dodoma.""Tawi letu la Dodoma bado jipya, hivyo maonesho haya yametusaidia kuwa karibu na wananchi kufahamu huduma zetu mbalimbali za kibenki, ambapo wengi pia wamefahamu kwamba benki yetu inamilikiwa na Serikali.""Huduma zetu katika akaunti mbalimbali mfano za biashara, binafsi na hata vikundi. Tunatoa mikopo ya wafanyabiashara na riba yetu ni nzuri na nafuu sana,"" alisema."
b607fb7459e29da0846b2fd549f08763599a5860," Katika mchezo huo wenyeji Azam walianza vema baada ya kupata bao la kwanza dakika ya nne, lililofungwa na winga Enock Atta kwa mkwaju wa penalti baada ya Idd Kipagwile kuangushwa kwenye eneo la hatari.Uzembe wa safu ya ulinzi ya Friends uliinufaisha tena Azam FC dakika ya 40 baada ya mshambuliaji Mbaraka Yusuph, kuipatia bao la pili na kufanya timu yake iende mapumziko ikiwa mbele kwa mabao mawili.Dakika ya 67 , winga Joseph Kimwaga alichukua nafasi ya Mbaraka, ikiwa ni mechi yake ya kwanza msimu huu baada ya kupata majeraha ya goti wakati timu hiyo ikijiandaa kucheza mchezo wa kwanza wa ligi dhidi ya Ndanda mkoani Mtwara.Dakika ya 73, kiungo Salmin Hoza, alitumia jitihada binafsi na kuipatia bao la tatu Azam FC kwa shuti la umbali wa takribani mita 30 lililomshinda kipa wa Friends Ndugu Juma.Kimwaga aliingia na moto ukiwa ni mchezo wake wa kwanza, alihitimisha ushindi mnono wa Azam FC kwa kufunga mabao mawili dakika ya 75 na 82, ya mchezo huo.Mara baada ya mchezo huo, kikosi cha Azam FC leo Jumatatu kinatarajia kurejea kukamilisha maandalizi ya kuikabili Mtibwa Sugar katika mchezo muhimu wa robo fainali ya michuano ya Kombe la Azam."
b6382f05521a36b6f8f2c35cbe25bd2ae9e03cbb," IDARA ya Ustawi wa Jamii mkoani Morogoro imepokea jumla ya matukio ya ukatili wa kijinsia 396, ukatili dhidi ya watoto 297 na matukio ya mimba za utotoni 194 kwa kipindi cha Januari hadi Machi mwaka huu.Hayo yalisemwa na Mganga Mkuu wa mkoa huo, Dk Frank Jacob hivi karibuni mjini Morogoro katika hotuba yake ya ufunguzi wa kikao kazi cha Maofisa Ustawi wa Jamii mkoani humo. Dk Jacob alisema licha ya matukio ya ukatili wa kijinsia kwa watoto na mimba za utotoni, pia kwa kipindi hicho jumla ya mashauri ya ndoa 245 yalipokelewa , matunzo ni 364, kati ya hayo 177 yaliyopelekwa mahakamani na yaliyotolewa hukumu ni 142.Hata hivyo alisema huduma za ustawi wa Jamii zimekuwa zikitolewa kwa kuzingatia sera , sheria na miongozo mbalimbali na mkoa wa Morogoro umekuwa ukipata taarifa za utendaji wa masuala ya ustawi wa jamii kupitia maofisa wake waliopo katika halmashauri na Hospitali ya Rufaa ya Morogoro.Alisema vitendo vya unyanyasaji kwa watoto bado vipo ndani ya jamii ambapo takwimu zinaonesha kwa kila watoto wa kike watatu, mmoja amefanyiwa vitendo hivyo akiwa chini ya umri wa miaka 18 na kwa watoto wa kiume saba, mmoja amefanyiwa vitendo hivyo akiwa na umri chini ya miaka 18. Naye, Ofisa Ustawi wa Jamii mkoa huo, Jesca Kagunila alisema lengo la kikao ni kuwajengea uwezo maofisa ustawi wote wa jamii wa mkoa kubadilishana uzoefu na kupanga mikakati katika kutatua changamoto zinazoukabili mkoa ndani ya jamii.Naye, Ofisa Ustawi wa Jamii wa Halmashauri ya Wilaya ya Morogoro, Paul Fidelis aliwasihi wazazi , walazi na jamii mzima kutoficha watoto wanaonyanyaswa ikiwa na kesi zao kumalizana kindugu. Kwa upande wake, Mwakilishi kutoka Ofisi ya Rais, Tawala za Mikoa na Serikali za Mitaa (Tamisemi) , Subistia Ka- budi alisema kuwa maofisa ustawi wa jamii wana wajibu wa kutoa huduma kwa jamii kwa wakati kulingana na aina ya wateja walionao kwa kuzingatia kanuni na sheria."
b6ea03548c371a68e97e45a854873446c339091a," Akizungumza na waandishi wa habari Dar es Salaam jana, Kaimu Mkurugenzi Mkuu wa TPA, Aloyce Matei alisema mradi huo unadhaminiwa na Benki ya Dunia, Trade Mark East Afrika, Shirika la Misaada ya Maendeleo la Uingereza (DFID) na TPA.Matei alisema maboresho hayo yanafanyika kutokana na ongezeko la shehena ambalo limekuwa likiongezeka kwa wastani wa asilimia tisa kila mwaka huku shehena ya mafuta na makontena ikiongezeka kwa kasi zaidi.Alisema ukuaji huo unaonesha kuwa ifikapo mwaka 2030 kiasi cha mzigo kitaongezeka hadi kufika tani milioni 38 kutoka tani milioni 16 za mwaka 2014/2015.Aidha, aliitaja sababu nyingine kuwa ni tatizo la uchakavu wa miundombinu na kina kifupi cha maji cha mita tisa na ufinyu wa lango la kuingilia meli lenye upana wa mita 140 ambalo linaruhusu meli za urefu wa usiozidi mita 243 tu kuingia na meli kubwa kuzidi hapo kushindwa kuingia.“Kutokana na ongezeko la shehena ya mizigo katika bandari ya Dar es Salaam tunalazimika kuboresha miundombinu ya bandari hii ili kukabiliana na ongezeko hilo ambapo maboresho hayo yatachukua muda wa miaka mitano,” alisema Kaimu Mkurugenzi Mkuu wa TPA.Miradi itakayotekelezwa katika mpango huo ni uboreshaji wa kina kutoka meta tisa za sasa hadi meta 14, katika gati namba moja hadi saba zinazosimamiwa na TPA pamoja na gati namba nane hadi 11 zilizo chini ya Kampuni ya Kuhudumia Makontena (TICTS) ili kuwezesha meli kubwa kutia nanga.Pia kujenga gati mpya ya kushushia magari katika eneo la Gerezani Creek, kuongeza kina katika gati hiyo mpya na kuongeza upana sehemu ya kugeuzia meli pamoja na kupanua upana wa lango.Uboreshaji huo pia utahusisha ufungaji wa Conveyor system na ujenzi wa maghala ya kuhifadhia nafaka na ujenzi wa gati mpya za 13 hadi 14 na kufanya bandari hiyo kuwa na gati 14.Aidha, Matei alisema maboresho hayo pia yatahusisha uhamishaji wa gati ya mafuta la KOJ pamoja na uhamishaji wa mabomba ya mafuta katika eneo la ujenzi na uboreshaji wa mtandao wa reli ndani ya bandari na ujenzi wa sehemu ya kupakia na kushushia mizigo kwenye mabehewa.Katika hatua nyingine, TPA imekamilisha mradi wa ufungaji mita mpya ya kupimia mafuta aina ya dizeli Kigamboni ambao uligharimu Dola za Marekani milioni 6.5.Mhandisi Mkuu wa Mitambo na Umeme wa TPA, Mary Mhayaya alisema mradi huo ulikamilika tangu Aprili 21, mwaka huu na ulitekelezwa na Kampuni ya Woodgate ikishirikiana na Kampuni ya Global Partner Honewell pamoja na kampuni ya wazawa ya BQ kufunga mita hizo mbili."
b741cfbb458532cd74f866755e1cc5f9eceea4be," MAOFISA Mipango na Maofi sa Jamii kutoka halmashauri mbalimbali nchini wametakiwa kuzingatia haki za kijinsia kwenye uandaaji wa bajeti za maendeleo kwenye maeneo waliyotokea.Mwito huo ulitolewa na Mwenyekiti wa Mtandao wa TGNP, Aseni Muro jijini Dar es Salaam jana wakati akizindua semina ya siku moja kwa maofisa hao inayolenga kuwajengea uwezo katika kusaidia maendeleo ya wanawake, watoto na watu wenye uhitaji maalum.Muro alisema, ili kuwa na jamii yenye kuzingatia usawa hasa katika nyanja ya uchumi ni lazima yawepo mazingira rafiki na shirikishi kwa wanawake ili nao washiriki kikamilifu katika kupigania maendeleo. Alisema hatua hiyo ni vigumu kufikiwa kama iwapo kukiwa hakuna bajeti maalum inayojali na kusaidia maendeleo ya wanawake, watoto na watu wenye uhitaji maalum katika jamii.Alisema, ”Haya ni mafunzo ya siku moja kwa maofisa mipango na maofisa maendeleo ya jamii nchini, lengo lake likiwa ni kuwafahamisha mikataba na masuala mbalimbali yahusianayo na maendeleo ya wanawake”.Alisema wanawake wanakabiliwa na changamoto mbalimbali ambazo ni wajibu wa maofisa hawa kuzikabili na hasa kwa kupanga mikakati kuanzia kwenye bajeti zao za mwaka. Alisema TGNP ikishirikiana na Shirika la Umoja wa Mataifa linaloshughulikia Idadi ya Watu (UNFPA) wameandaa mwongozo rasmi unaolenga kuwajengea uwezo wanawake nchini.Aliongeza kuwa chini ya mwongozo huo, wanawake wamejipangia mikakati mbalimbali katika kujiletea mafanikio na kuwa dira ni kuwa na jamii yenye usawa kwenye nyanja zote za kibinadamu kufikia mwaka wa 2025.Aliwataka maofisa hao kwenda kufanya kazi kwenye halmashauri zao huku wakiwa na hali ya kuzingatia haki na usawa kwa wanawake. Kwa upande wake, ofisa mipango kutokea Halmashauri ya Kishapu, Noela Levila alibainisha kuwa mafunzo hayo ni muhimu kwa kuwa yamewajengea uwezo wa kujua ni namna gani ya kuandaa bajeti yenye kuwasaidia wanawake. Alisema,”nitahakikisha ninatetea uwepo wa bajeti rafiki kwa wanawake ambayo inawawezesha kunufaika na nchi hasa kwa kuwatengea fedha zitakazowasaidia kuwaendeleza zaidi iwe kwenye nyanja za kiuchumi au masuala mengineo muhimu”."
b7522ce8a3de8e4a5acc15c9dc8170c70d0f94f0," MASHINDANO ya Taifa ya Riadha yako katika hatihati ya kufanyika baada ya Shirikisho la Riadha Tanzania (RT) hadi sasa kutokuwa na fedha za kuendeshea mashindano hayo, imebainika.Mashindano hayo awali yalipangwa kufanyika kwenye Uwanja wa Taifa Dar es Salaam kuanzia Novemba 16 na 17, ambapo jumla ya Sh milioni 35 zilihitajika kwa ajili ya kufanikisha mashindano hayo. Tayari RT ilishaiandikia mikoa barua na kuitaka kuleta idadi ya wanariadha, ambapo idadi ya mkoa mmoja inatofautiana na nyingine kutokana na uhai wa mkoa husika katika ushiriki wa mashindano ya taifa huko nyuma. Akithibitisha hilo, Katibu Mkuu wa RT, Wilhelm Gidabuday alikiri jana kwa njia ya simu kutoka Arusha kutokuwa na uhakika wa kufanyika kwa mashindano hayo kutokana na akaunti ya shirikisho hilo kutokuwa na fedha hizo hadi sasa. Alisema kuwa tayari ameomba ushauri kwa viongozi wenzake wa RT ili kujua wafanye nini na kama ikiwezekana aitangazie mikoa kutokuwepo kwa mashindano hayo, lakini hadi jana alikuwa hajajibiwa. “Kusema ukweli sina uhakika na uwepo wa mashindano ya taifa hadi sasa (jana), kwani akaunti ya RT haina kiasi cha Sh milioni 35, ambazo tunatarajia kuzitumia kuendesha mashindano hayo, nimewaandikia wenzangu, lakini bado sijajibiwa,” alisema Gida. Awali, akizungumza juzi Katibu wa Kamati ya Ufundi ya RT, Rehema Killo alisema kuwa maandalizi ya mashindano hayo yanaendelea vizuri na wanatarajia kushindanisha karibu michezo yote ya kukimbia, miruko na mitupo.Killo alisema wanatarajia wanariadha watachuana kuanzia katika mbio za meta 100 hadi 10,000 pamoja na miruko na mitupo, ili kupata mabingwa wa taifa katika mashindano hayo. Wakati huo huo, kocha wa timu ya mkoa wa Mbeya, Lwiza John amesema kuwa timu ya mkoa huo iko katika maandalizi makali ikijiandaa kwa ajili ya mashindano hayo ya taifa pamoja na yale ya pili ya taifa ya wanawake yatakayofanyika jijini Novemba 24 na 25. Lwiza alisema kuwa ni matarajio yake timu yake itafanya vizuri katika mashindano ya mwaka huu kutokana na maandalizi waliyofanya."
b75e1b6f971f0b6c238855dcf6fdc970ef114153," KOCHA wa Azam FC, Mholanzi Hans van der Pluijm amesema nia na lengo lake la kushiriki michuano ya Kombe la Mapinduzi ni kuhakikisha wanatetea tena taji hilo na sio jambo jingine.Akizungumza mara baada ya mchezo dhidi ya Yanga, ambao waliibuka na ushindi mnono wa mabao 3-0 dhidi ya kikosi cha Yanga kilichosheheni wachezaji chipukizi, alisema kuwa ili kuhakikisha hilo linatimia, ndio maana aliamua kuwachezeshesha wachezaji wake wanaocheza Ligi Kuu Bara.“Nimeshiriki ili niweze kuchukua ubingwa na kutetea taji hilo kwa mara ya tatu mfululizo na sio jambo jingine, “alisema Pluijm.Hatahivyo, alisema kuwa ushindi alioupata anaimani kuwa ameifunga Yanga yenyewe bila kujali wachezaji waliochezeshwa.“ Mimi najua nimecheza na Yanga sasa iwe A au B, ninachojua hii ni Yanga tu,” alisema. Aidha, alisema kuwa timu hiyo pamoja na kuwa wameambiwa ni timu B, lakini imewapa upinzani wa hali ya juu na kuwasifia wachezaji hao kwa kiwango kizuri walichokionesha. “Ni vijana wadogo, lakini wamenipa upinzani wamecheza vizuri, “ alisema.Kwa upande wake, kocha wa Yanga, Noel Mwandila alisema kuwa pamoja na kufungwa kwenye mchezo huo, lakini bado hajakata tamaa ya kufika hatua ya nusu fainali na kutwaa ubingwa. Alisema kuwa haya ni matokeo ambayo yametokana na makosa waliyofanya wachezaji, lakini ameahidi kuyafanyia kazi na kuhakikisha timu yake inashinda katika mechi zijazo. Alisema kuwa bado hajakata tamaa kutokana na kwamba wana mechi mbili mkononi, ambazo anaamini watafanya vizuri na kusonga mbele.Katika mchezo huo, timu ya Yanga lilifungwa mabao 3-0 katika mchezo uliokuwa na upinzani mkali kwa pande zote mbili. Azam kwa mujibu wa ratiba wanashuka dimbani Leo Jumatatu kuanzia saa 10:00 jioni kucheza na KVZ wakati Yanga itacheza na Malindi saa 2:15 usiku na mechi yake ya mwisho atacheza na Jamhuri Januari 9."
b780884b569ad649ffc2fbe3ffdcb83796ab77e8," PAZIA la mashindano ya Kombe la Chalenji kwa nchi za Ukanda wa Afrika Mashariki na Kati ya wasichana chini ya umri wa miaka 17 inayochezwa Viwanja vya FUFA Technical Centre, Njeru, Jinja, Kampala inatarajiwa kufungwa leo ambapo michezo miwili itaamua bingwa.Mechi ambazo zitaamua bingwa wa mashindano hayo ambayo yanafanyika kwa mara ya kwanza ni ule utakaowakutanisha wenyeji Uganda wenye pointi 10 dhidi ya Kenya yenye pointi saba.Mechi nyingine ni ya Tanzania Bara ambayo ina pointi nane itacheza dhidi ya Djibouti ambayo haina pointi, Tanzania Bara ikishinda itafikisha pointi 11, hivyo matokeo kati ya mchezo wa Uganda na Kenya ndio yataamua bingwa.Endapo Uganda itashinda itafikisha pointi 13 ambazo haziwezi kufikiwa na timu nyingine kwani Tanzania Bara ikishinda itafikisha pointi 11 na Kenya akishinda atafikisha pointi 10 lakini endapo Uganda na Kenya zitatoka sare na Tanzania Bara akashinda bingwa ataamuliwa kwa mabao ya kufunga na kufungwa.Mchezo mwingine utazikutanisha Burundi yenye pointi nne dhidi ya Eritrea ambayo pia ina pointi nne hivyo kila mmoja atahitaji ushindi ili kuwa juu ya mwenzake. Akizungumza jana, Kocha wa Tanzania Bara, Bakari Shime alisema wamejipanga kuhakikisha wanapata ushindi ili waweze kutwaa ubingwa.“Ni mchezo mzuri, hatuwezi kuwadharau Djibouti kwa sababu hawajashinda kuanzia mashindano lakini tutaingia uwanjani kwa nia ya kutafuta ushindi wa mabao mengi kwa namna tutakavyoweza,” alisema Shime.Shime alisema wanahitaji kushinda kwa idadi kubwa ya mabao ili kuwaweka akiba ya mabao na kujiweka katika nafasi nzuri ya kuwa bingwa huku akiombea Uganda kufungwa na Kenya ili wawe bingwa"
b7d51ebc10df58e9ff0d81c7bad4f5ceeaed8d9a," KASI ya wanafunzi kuendelea kupata ujauzito kwa shule za msingi na sekondari mkoani hapa imezidi kuwa kubwa baada ya kubainika kuwa ndani ya kipindi cha mwaka mmoja tu, jumla wanafunzi 412 wameacha masomo kutokana na tatizo hilo. Wanafunzi hao wamepewa ujauzito katika kipindi cha mwaka 2018, ambapo kati ya hao, wanafunzi 309 wa shule za sekondari, ikiwa hiyo ni sehemu ya jumla ya wanafunzi walioacha shule kutokana na sababu mbalimbali zikiwemo za utoro, vifo na ugonjwa wa kudumu. Hayo yamesemwa jijini hapa mwishoni mwa wiki na Ofisa Elimu wa Mkoa wa Mwanza Michael Ligola wakati alipokuwa akitoa taarifa ya hali ya taaluma mkoa wa Mwanza kwenye mkutano wa wadau wa elimu. Alisema kwa upande wa shule za msingi, alisema katika kipindi hicho jumla ya wanafunzi wa kike 2,543 walikatisha masomo, ambapo 99 kutokana na vifo, 2,337 kutokana na utoro na wanafunzi 107 walikatisha masomo kutokana na kuugua magonjwa ya kudumu. Kwa upande wa shule za sekondari, aliongeza kuwa wanafunzi wengine wa kike 1,135 walikatisha masomo kwa mwaka 2018 kutokana na sababu mbalimbali, ikiwemo vifo-25, utoro-1,068, ugonjwa wa kudumu-29 na wanafunzi sita walikatisha masomo kutokana na utovu wa nidhamu. Kwa upande wa changamoto kwa upande wa shule za sekondari, alisema kuna uhaba mkubwa wa samani unaotokana na wingi wa wanafunzi waliojiunga na kidato cha kwanza mwaka huu, ambapo viti na meza vinavyohitajika ni 146,224, vilivyopo ni 115,322 na upungufu uliopo ni 30,902 ikiwa ni sawa na asilimia 21.13. Alisema mikakati iliyopo ya mkoa ya kuboresha elimu na kupunguza mimba mashuleni ni pamoja na kuwahimiza wananchi kujenga hosteli kwa ajili ya kuwanusuru watoto wa kike kutopata ujauzito, kuhimiza wazazi kuchangia chakula kwa wanafunzi , kuboresha mazingira ya kujifunzia na kufundishia kwa walimu na wanafunzi na kufanya ufuatiliaji sanjari na kusisitiza ufundishaji makini unaozingatia mfumo wa utungaji wa mitihani wa Baraza la mitihani la taifa. Wakizungumza kwenye mkutano huo baadhi ya wadau wa elimu walishtushwa na kuongezeka kwa idadi ya watoto wa kike wanaopata ujauzito kwa shule za msingi na sekondari na kushauri kuwa zijengwe hosteli maalumu za watoto wa kike na kushauri uwepo utaratibu wa kutoa elimu ya jinsia kwa watoto wa kike ili kujua hali zao za kiafya na namna ya kujinusu na ndoa za utotoni."
b7e0f66356a10621a0df84622ee58ef7317a8031," NCHI za Kenya, Uganda na Rwanda ambazo ni wanachama wa Jumuiya ya Afrika Mashariki (EAC), zimewasilisha bajeti zao kwa ajili ya mwaka ujao wa fedha utakaoanza hivi karibuni, zote zikionekana kulenga kukuza uchumi ili kuimarisha huduma na maisha kwa wananchi wake.Katika bajeti hizo, Kenya imetenga bajeti ya Sh trilioni 3.02 za nchi hiyo (Sh trilioni 60.4 za Tanzania) kwa ajili ya Mwaka wa Fedha wa 2019/20 unaotarajiwa kuanza wiki ya Julai Mosi, mwaka huu.Waziri wa Fedha, Henry Rotich alisoma bajeti hiyo bungeni jana ikionesha kuwa, Serikali imelenga kukusanya mapato ya Sh trilioni 2.1 za Kenya, na kwamba itaongeza kasi ya ukusanyaji kwa njia ya kielektroniki.Itaongeza pia uwajibikaji katika manunuzi huku ikibana matumizi ya serikali ili nguvu kubwa ielekezwa katika kuwahudumia wananchi.Miongoni mwa maeneo inayolenga kuboresha mishahara na maslahi kwa wastaafu, kuongeza kiwango cha mikopo ya fedha kwa vijana na wanawake ili waweze kujiajiri, kutengeneza mazingira bora ya ukuzaji ajira, kupunguza gharama za nishati viwandani kwa asilimia 20 na pia kuyafanyia kazi maeneo manne yaliyoanishwa na Rais Uhuru Kenyatta kuwa yataiinua Kenya kiuchumi na maendeleo.Nchini Uganda, Waziri wa Fedha, Matia Kasaija aliyesoma bajeti ya Mwaka wa Fedha 2019/20 katika Hoteli ya Serena jijini Kampala huku Rais Yoweri Museveni akihudhuria, alisema bajeti ijayo itakuwa ya Sh trilioni 40.3 za Uganda."
b7f794d81866ce8cbdd35c58563e5d21ba9f3850,"['Real Madrid na Barcelona zinatarajiwa kushindana pakubwa kuwania kumvutia meneja  Jurgen Klopp na mlinzi Virgil van Dijk, mwenye umri wa miaka 28, kutoka Liverpool. (AS, kupitia Star)', 'Manchester United imejitolea  kumfanya kipa David de Gea, mwenye umri wa miaka 28, kuwa mcheza soka anayelipwa pakubwa katika ligi kuu ya England  katika kumshawishi kusaini mkataba mpya wa muda mrefu (Times)', 'Christian Eriksen anapuuzia mkataba mpya anaopendekezewa na Tottenham wakati wakala wa mchezaji huyo wa kiungo cha kati mwenye miaka 27akishughulikia uhamisho kwenda Real Madrid msimu ujao wa joto. (Marca, kupitia Express)', ""Mchezaji wa kiungo cha mbele Eden Hazard, mwenye umri wa miaka 28, na kipa Thibaut Courtois, mwenye umri wa miaka 27, wanamtaka N'Golo Kante - Real Madrid, baada ya mchezaji huyo wa kiungo cha kati wa Chelsea mwenye miaka 28, kuhusishwa na uhamisho kwenda Uhispania. (Sun)"", 'Huenda Real Madrid ikamkabidhi mchezaji wa kiungo cha kati Toni Kroos, kwa Manchester United ili kwa upande wake ijipatie mchezaji wa kiungo cha kati mwenye umri wa miaka 26 Paul Pogba. (FourFourTwo)', 'Arsenal inakaribia  kufanikiwa kumsajili  kijana wa Sunderland Logan Pye baada ya mchezaji huyo wa miaka 15 kuhusishwa ma uhamisho kwenda  katika ligi kuu ya England wakati wa msimu wa joto. (Sun)', 'Mchezaji wa kiungo cha kati wa Manchester United, Nemanja Matic, mwenye umri wa miaka 31, yuko kwenye rada ya Juventus huku kukiwadia kinachowezekana kuwa ni mageuzi ya Januari. (Mirror)', ' Baada ya kuwasajili wachezaji 12 katika uhamisho wa msimu wa joto,  mipango imeidhinishwa  kwa Aston Villa kushughulika kwa mara nyingine katika dirisha la Januari. (Birmingham Mail)', 'Manchester United ilituma mawakala kumchunguza mshambuliaji wa Kosovo, Vedat Muriqi, mwenye umri wa miaka 25, wakati alipofunga dhidi ya timu ya England huko Wembley Jumanne usiku. (Express)', 'Meneja wa Arsenal, Unai Emery amefichua  kwamba alikuwa na Javi Gracia wakati Watford ilipomfuta kazi. (Metro)', ""Bingwa wa Manchester United Gary Neville amesema anaweza 'kukimbia maili moja' iwapo atapewa kazi ya U meneja Old Trafford. (Manchester Evening News)"", 'Mchezaji nyota wa zamani wa England, David Beckham ameongezea nguvu mipango yake ya kutaka kumsajili mshambuliaji wa Barcelona Lionel Messi. ', 'Beckham anamiliki klabu ya soka nchini Marekani ijulikanayo kama Inter Miami, ambayo imeshatuma wawakilishi wake kuzungumza na baba wa Messi.   (Sun on Sunday)', 'Inter Miami pia wanataka kumsajili winga wa Real Madrid na timu ya taifa ya Wales, Gareth Bale, 30.(Maxifoot - in French)', 'Manchester United wanapanga kumsajili kiungo Mjerumani wa klabu ya Real Madrid Toni Kroos, 29, mwezi Januari katika mkataba wa kubadilishana wachezaji. ', 'United wanaweza wakamtoa Paul Pogba na kukubali kiasi cha pesa kama sehemu ya makubaliano hayo. (Bild - in German) ', 'Kipa wa Uhispania David de Gea, 28, ametia saini mkataba mpya wa miaka minne na Man United wa thamani ya pauni 250,000 kwa wiki, na malipo yanaweza kupanda mpaka pauni 350,000 kwa wiki kulingana na kiwango cha mchezo. (Sunday Mirror)', 'Mshambuliaji wa England Callum Hudson-Odoi, 18, anatarajiwa kuingia makubaliano mapya na klabu yake ya Chelsea mara baada ya kupona majeraha yake. (Sun on Sunday)', 'Liverpool wameanza mazungumzo ya kuongeza mkataba na mshambuliaji wake raia wa Senegali Sadio Mane. (SoccerLink, via Sport Witness)', 'Kiungo wa Denmark Christian Eriksen, 27, anasubiria uwezekano wa kuihama klabu ya Tottenham na kuelekea Real Madrid, mwezi Januari. (Marca - in Spanish) ', 'AC Milan na Inter Milan wote wana mipango ya kumsajili kiungo Mserbia Nemanja Matic, 31, kutoka Manchester United mwezi Januari. (Corriere Dello Sport - in Italian)', 'Manchester United wametuma wachunguzi wake kumuangalia mshambuliaji wa Fenerbahce ya Uturuki Vedat Muriqi, 25, wakati akiichezea timu yake ya taifa ya Kosovo dhidi ya England wiki iliyopita. (Sunday Express)', ' Kocha wa Newcastle Steve Bruce amepewa ridhaa na uongozi wa klabu ya kusajili wachezaji wapya mwezi January, hususani mawinga. (Chronicle)', 'Mshambuliaji wa Juventus na Croatia Mario Mandzukic, 33, ambaye alikuwa akihusishwa na kutaka kuhamia Man United hivi karibuni, anakaribia kukamilisha usajili wa kuelekea Marekani katika klabu ya LAFC. (Calciomercato)', 'Beki raia wa England Tyrone Mings, 26,amesema alishangazwa sana pale Aston Villa walipoamua kumsajili kwa pauni milioni 20 kutoka klabu ya Bournemouth.  (Express and Star)']"
b82a1963807ffd59c94e442c9a77b39427c6b67e," Naibu Waziri wa Viwanda na Biashara, Lazaro Nyalandu (pichani) alisema hayo jana wakati alipozungumza na waandishi wa habari kuhusu athari za umeme katika sekta ya viwanda.  Alisema wizara yake haifurahishwi na tatizo la nishati nchini na imekuwa mstari wa mbele kuhakikisha tatizo hilo linapatiwa ufumbuzi, hali ambayo pamoja na kuwasaidia kimaisha Watanzania lakini pia itasaidia uzalishaji wenye tija viwandani.  “Wizara kwa kweli haifurahii kabisa tatizo hili la kupanda kwa bei ya umeme kwa kuwa lazima itaathiri gharama za uzalishaji, kupanda kwa bei za bidhaa na kupunguza uwezo wa uzalishaji viwandani na hivyo kupunguza ajira jambo ambalo linaenda kinyume kabisa na mpango wa Serikali,” alisema Nyalandu.  Alisema pamoja na hayo, juhudi zinafanyika kuhakikisha Tanzania inakuwa na umeme wa uhakika na wenye gharama nafuu ili kuwezesha uzalishaji wa bidhaa kwa kiwango cha juu na ziuzwe kwa bei nafuu.  Wiki iliyopita Mamlaka ya Udhibiti wa Huduma za Nishati na Maji (EWURA) ilitangaza kuanza kwa bei mpya ambazo ni ongezeko la asilimia 40.29 zilizoanza kutumika rasmi jana hali ambayo ilipokewa kwa hisia tofauti na watumiaji wengi wakiwa na hofu ya maisha kuzidi kupanda."
b8d80e386622a5bfaf8fd9158c77fd90aae21d1a," Raia wa Kenya aishiye Texas nchini Marekani Anthony Nyakeo, hivi karibuni amehukumiwa kifungo cha maisha baada ya kukutwa na hatia ya kumbaka bibi kizee wa miaka 74 ambaye alikuwa mgonjwa. Mahakama imeeleza kuwa kitendo hicho kilifanyika Januari 2018 katika kituo cha afya cha Woodridge Health and Rehabilitation ambapo Nyakeo alikuwa muuguzi na bibi huyo akiwa mgonjwa. “Baada ya tukio hilo, wauguzi wengine wa kituo hicho walikuta damu kwenye nguo za ndani za kikongwe huyo, na baadaye vipimo vya DNA vilithibitisha Nyakeo kufanya kitendo hicho kilichomsababishia majeraha makubwa kwenye sehemu za siri bibi huyo,” imeeleza mahakama. Hatahivyo bibi huyo alifariki miezi kadhaa baada ya tukio hilo, lakini kesi iliendelea kusikilizwa. Hukumu hii inakuja miezi michache baada ya Mkenya mwingine jijini humo Dallas kukutwa na hatia ya kuua vikongwe wanawake 11."
b8e676365b693078c0084b5e9387a3842d688499," SERIKALI imetoa zaidi ya Sh milioni 392 kwa ujenzi na ukarabati wa madarasa na mabweni katika shule mbili zilizopo katika Wilaya ya Same mkoani Kilimanjaro.Naibu Waziri wa Elimu, Sayansi, Teknolojia na Ufundi, Ole Nasha alisema hayo kwa nyakati tofauti wakati alipofanya ziara ya kutembelea baadhi ya shule katika wilaya hiyo. Alisema Sh milioni 200 ni kwa ajili ya ujenzi wa madarasa katika Shule ya Msingi Ruvu ambayo wakazi wa maeneo hayo walipata athari ya mafuriko yaliyotokea Mei mwaka huu, na Sh milioni 192 kwa ujenzi wa madarasa na mabweni ya kidato cha tano na cha sita katika Shule ya Sekondari Makanya.Akizungumza na wakazi wa Kata ya Ruvu, Ole Nasha alisema amefurahi kuona wananchi wakishiriki katika kazi ya kuchimba msingi kwa ajili ya ujenzi wa madarasa mawili ya Shule ya Msingi, Ruvu. Alisema serikali imetoa Sh milioni 200, ambapo milioni 150 kwa ajili ya ujenzi wa mabweni mawili, milioni 40 madarasa mawili pamoja na Sh milioni 10 kwa ajili ya matundu ya vyoo pamoja na fedha za usimamizi wa ujenzi huo.Mratibu wa elimu wa kata hiyo, Charles Mgonja alisema kutokana na athari za mafuriko yaliyotokea Mei mwaka huu, katika kata hiyo, Shule ya Msingi Mferejini ilihamishiwa katika Shule ya Ruvu ambapo wanafunzi wanalazimika kusoma kwa awamu. Alisema ili kukabiliana na changamoto hiyo, wakazi wa kijiji cha Mferejini na Darajani wamejitolea kuanza ujenzi wa vyumba viwili vya madarasa na ofisi mbili za walimu ili kupunguza msongamano wa wanafunzi.Alisema bado wana uhitaji wa hosteli mbili za wanafunzi, vyumba 10 vya madarasa pamoja na matundu 10 ya vyoo ili wanafunzi wasome katika mazingira mazuri. Mkuu wa Wilaya hiyo, Rosemary Senyamule alisema wananchi wanashindwa kutoa fedha kwa sababu mashamba yao yaliharibika kipindi cha mafuriko lakini wanajitolea kufanya kazi ili kuhakikisha watoto wao wanasoma kwenye mazingira mazuri lakini wanahitaji fedha za ununuzi wa vifaa na kulipa mafundi.Aliomba serikali iwasaidia ujenzi wa shule ya msingi ya bweni ili kuongeza mahudhurio ya wanafunzi darasani pia wazazi ambao ni jamii ya wafugaji wakienda kutafuta malisho kwa ajili ya mifugo waache watoto wakiendelea na masomo.Baadhi ya wakazi wa kata hiyo waliishukuru serikali kwa msaada huo ambao utasaidia wanafunzi kusoma kwenye mazingira mazuri kwa kupunguza msongamano. Mei mwaka huu, maji katika Bwawa la Nyumba ya Mungu yaliongezeka hadi kufikia mita 689.8 kutoka usawa wa bahari, yakapungua kupitia Mto Pangani ambao nao ulijaa hivyo maji yalisambaa katika vijiji vya Marwa na Ruvu Mferejini na kusababisha mafuriko yaliyoleta adha kwa wakazi wa maeneo hayo ikiwa ni pamoja na shule kufungwa."
b91cf5580ab8fc273c333eb48d3afca51aed4e32," APR FC imetwaa taji la michuano ya Kombe la Ubutwari kwa mara ya pili mfululizo baada ya kutoka suluhu dhidi ya SC Kiyovu katika mchezo uliofanyika mwishoni mwa wiki iliyopita kwenye Uwanja wa Amahoro mjini hapa.Timu hiyo ya jeshi ilitetea taji la michuano hiyo ya kila mwaka baada ya kujikusanyia pointi saba kati ya tisa zilizokuwa zinahitajika, ikiwa imepata pointi moja zaidi ya mshindi wa pili, Polisi ambayo iliisambaratisha Mukura 4-1, katika mchezo mwingine uliofanyika mwishoni mwa wiki iliyopita.Pamoja na mvua kubwa iliyokuwa ikinyesha, timu hizo zilicheza kwa kasi, lakini APR walionekana kuwa wazuri zaidi na mara kadhaa walilikaribia lango la wapinzani wao na kutaka kufunga, lakini washambuliaji wake, Djabel Manishimwe na Lague Byiringiro walipoteza nafasi hizo. Mchezaji wa SC Kiyovu, Emmanuel Ruremesha naye nusura afunge mwishoni mwa kipindi cha pili, lakini alizuiwa na Umar Rwabugir ambaye alikuwa mahiri katika lango la APR.Katika mahojiano baada ya mchezo huo, Ruremesha alikiri kikosi chake kukosa nafasi nyingi, lakini aliwataka kuelekeza akili zao katika mechi zijazo. “Wachezaji wangu walishindwa kabisa kutumia nafasi walizopata.” “Tulistahili kufanya vizuri zaidi, lakini tulishindwa kufanya hivyo. Sasa nguvu na akili zetu tutazielekeza katika mechi zijazo.” Kiyovu, ambayo ilimaliza ya tatu ikiwa na pointi nne, itaanza kampeni zake za michuano ya Kombe la Amani 2020 kwa kucheza dhidi ya mabingwa watetezi AS Kigali leo. Katika mchezo mwingine, Polisi ilitoka nyuma na kuichakaza Mukura kwa mabao 4-1 wakati timu hiyo ikimaliza ya pili katika michuano hiyo."
b939657b3a7e388455f3a13cb84e0fcf5e745c45," RAIS wa Zanzibar, Dk Ali Mohamed Shein kesho anatarajiwa kuwa mgeni rasmi katika maadhimisho ya Siku ya Wafanyakazi Duniani inayotarajiwa kufanyika Tunguu wilaya ya kati Unguja.Akitoa taarifa kwa vyombo vya habari kuhusu maadhimisho hayo, Waziri wa Kazi, Uwezeshaji, Wazee, Wanawake na Watoto, Moudline Castico amesema ni kumbukumbu ya mgogoro wa Chicago, Marekani wa waajiri na wafanyakazi.Amesema wafanyakazi walidai kupunguziwa muda wa kufanya kazi kutoka saa 15 ya kazi kwa siku hadi saa nane kwa siku.Amesema madai hayo yalisababisha mgomo uliowakasirisha waajiri na kuchukua hatua kali dhidi ya wafanyakazi hao waliogoma.Alieleza hatua hizo ni waajiri kutumia askari kuvunja mgomo huo ambapo askari hao walitumia nguvu na kusababisha wafanyakazi kuumia na wengine kufa.Waziri Castico alisema tangu wakati huo dunia imejifunza ili kuleta maendeleo katika sekta ya kazi, ushauriano na majadiliano ndio jambo la msingi na si kutumia nguvu, wadhifa au taasisi.Aidha aliwataka wafanyakazi kufanya kazi kwa ufanisi, weledi na uadilifu ili kuleta tija itakayokuza na kuleta faida kwao wao wenyewe, waajiri na taifa kwa ujumla.“Maadhimisho ya siku ya wafanyakazi Mei Mosi Zanzibar yatafanyika kitaifa Tunguu wilaya ya kati Unguja ambapo Rais wa Zanzibar, Dk Ali Mohamed Shein anatarajiwa kuwa mgeni rasmi sherehe za mwaka huu zikifanyika kwa mafanikio makubwa ya serikali kushirikiana na shirikisho na waajiri kwa ujumla,”alisema.Katibu wa Shirikisho la Vyama vya Wafanyakazi Zanzibar (ZATUC), Khamis Mwinyi alisema watawasaidia wafanyakazi wanaokumbwa na matatizo katika sehemu zao za kazi ili kuwatetea maslahi yao.Alisema baadhi ya wafanyakazi wanapata matatizo mengi maeneo ya kazi, lakini wanahofia kufukuzwa kazi pindi wakitoa taarifa ya matatizo yao jambo linalonyima kukosa haki zao na kupoteza maslahi yao.“Mikakati ya shirikisho la vyama huru vya wafanyakazi Zanzibar ni kuwatetea wafanyakazi na kuona matatizo yao yanapatiwa ufumbuzi kwa njia ya mazungumzo na sio malumbano,” alisema."
b943eb89823af783fbb796d245ec33dc463bc322," MAHAKAMA ya Hakimu Mkazi Kisutu imewakuta na kesi ya kujibu aliyekuwa Rais wa Shirikisho la Soka Tanzania (TFF), Jamal Malinzi na Katibu wake Selestine Mwesigwa katika mashitaka 20 kati ya 30, ikiwemo ya kujipatia fedha kwa njia ya udanganyifu na utakatishaji fedha.Wengine waliokutwa na kesi ya kujibu ni Mhasibu wa TFF, Nsiande Mwanga, na Karani Flora Rauya huku Meneja wa TFF, Mariam Zayumba akiachiwa huru. Akisoma uamuzi huo jana, Hakimu Mkazi Maira Kasonde alisema washitakiwa walikuwa wakikabiliwa na mashitaka 30 na upande wa mashitaka ulileta mashahidi 15 na vielelezo tisa.Alisema kati ya mashitaka hayo yapo ya matumizi mabaya ya madaraka linalowakabili washitakiwa Malinzi na Mwesigwa, mashitaka ya kula njama kwa washitakiwa hao wawili na mashitaka ya kutoa nyaraka za uongo linalomkabili mshitakiwa Mwesigwa. Pia alisema yalikuwapo mashitaka tisa ya kughushi yanayowakabili mshitakiwa Malinzi, Rauya na Zayumba pamoja na mashitaka 12 ya kujipatia fedha kwa njia ya udanganyifu yanayomkabili Malinzi na utakatishaji fedha manne yanayowakabili Malinzi, Mwesigwa na Mwanga.Hakimu Kasonde alisema jukumu la kuangalia kama mshitakiwa ametajwa kwa namna yoyote katika mashitaka ni la upande wa mashitaka ambao wanatakiwa kuyathibitisha bila kuacha shaka yoyote.Alisema katika kusikiliza ushahidi uliotolewa mahakamani katika mashitaka ya kwanza, hakuna chembe ya ushahidi kwamba mshitakiwa Malinzi na Mwesigwa walikula njama kufanya makosa ya kughushi hivyo, ili kuthibitisha upande wa mashitaka ulitakiwa kuleta vielelezo vya kuonesha namna njama zilivyofanyika. Hakimu Kasonde alisema katika mashitaka ya pili ya matumizi mabaya ya madaraka yanayomkabili Malinzi na Mwesigwa, upande wa mashitaka walitengeneza kesi dhidi yao hivyo wanapaswa kujitetea.Pia alisema Mwesigwa atatakiwa kujitetea katika mashitaka ya kutumia nyaraka ya uongo ya maazimio ya kamati ya utendaji ya Juni 5, 2016 kwa lengo la kuonesha kuwa kamati hiyo ya TFF imelenga kubadili mtia saini wa shirikisho hilo katika akaunti za benki kutoka Edgar Masoud kwenda kwa Mwanga.Katika mashitaka ya tano hadi ya 14 ya kughushi yanayomkabili Malinzi na Rauya, ushahidi ulionesha kuwa nyaraka iliyoghushiwa ambayo ni risiti ilitengenezwa na shahidi namba 10 ambaye ni Hellena Mihayo kwa kufuata maelekezo kutoka kwa Mkurugenzi wa Fedha. Kasonde alisema mshitakiwa Rauya anatakiwa kujitetea katika mashitaka ya kughushi risiti namba 00746 kwani ndiye aliyetengeneza nyaraka hiyo na hakuna ushiriki wa Malinzi katika mashitaka hayo.Katika mashitaka ya saba, mahakama imewaona washitakiwa kuwa hawana kesi ya kujibu kwani hakuna ushahidi unaowaunganisha na kesi hiyo. Pia alisema katika mashitaka ya tisa, hati ya mashitaka inaonesha Malinzi na Rauya walighushi risiti namba 00870 ya Sh milioni 50 wakati kitabu cha risiti hiyo kinaonesha ni Sh milioni tano. Katika mashitaka ya 11, hati ya mashitaka inaonesha risiti 00947 iliyoghushiwa ni ya Dola za Marekani 10,000 lakini uhalisia ni Dola za Marekani 1,000.Katika mashitaka ya 15 hadi 26 ya kujipatia fedha kwa njia ya udanganyifu yanayomkabili Malinzi mahakama imemuona na kesi ya kujibu na kumtaka kujitetea. “Katika mashitaka ya 27 na 28 ya utakatishaji fedha yanamkabili Malinzi, hivyo atatakiwa kujitetea na katika mashitaka ya 29 na 30 ya utakatishaji fedha yanawakabili Mwesigwa na Mwanga mahakama inawaona na kesi ya kujibu hivyo mtatakiwa kujitetea,” alisema Hakimu Kasonde.Alifafanua kuwa “washitakiwa wana kesi ya kujibu katika mashitaka ya kwanza, ya pili na ya tatu, ya nne, ya sita, ya 15 hadi 30. Katika mashitaka mengine mahakama inawaachia huru na hivyo mtatakiwa kujitetea katika mashitaka hayo.” Mawakili wa utetezi wakiongozwa na Abrahamu Sembuji, Kashinde Thabiti walidai wateja wao watajitetea chini ya kiapo na kuleta mashahidi. Baada ya kueleza hayo, Hakimu Kasonde aliahirisha kesi hiyo hadi Agosti 6, mwaka huu kwa ajili ya utetezi."
b982ea8f3c0ee1209e2fc014f66a5f465c8e1d20," MABINGWA wa Ligi Kuu Bara, Simba, leo wanatupa tena karata yake ya pili kwenye michuano ya kombe la Kagame dhidi ya APR ya Rwanda kwenye Uwanja wa Taifa, Dar es Salaam.Simba ndio kinara wa kundi C ikiwa na pointi tatu ilizozipata katika mchezo wa kwanza dhidi ya Dakadaha ya Somalia, sawa na Singida United iliyo nafasi ya pili.Simba ambayo ndio imelitwaa taji hilo mara nyingi, mara sita, inatarajiwa kuendelea kutumia sehemu ya wachezaji wapya iliowasajili kama ilivyokuwa kwenye mechi iliyopita.Ingawa APR imekuwa na mabadiliko makubwa kwa kutokuwa na makali yake kama ilivyozoeleka kwenye michuano iliyopita ya ukanda huo, lakini hilo si sababu ya Simba kupata ushindi kirahisi kwani kwenye mpira lolote linawezekana.APR ilipoteza kwa mabao 2-0 dhidi ya Singida United katika mechi ya kwanza ya michuano hiyo mwishoni mwa wiki iliyopita.Matokeo hayo ndiyo yatakayofanya mechi hiyo kuwa ngumu kwani APR bila shaka itahitaji ushindi leo ili kurudisha matumaini ya kusonga mbele kwenye michuano hiyo.Baada ya mchezo wa leo, Simba itashuka tena uwanjani keshokutwa kukipiga dhidi ya Singida United, mechi nyingine yenye msisimko mkubwa kwenye kundi hilo kutokana na timu hizo kufahamiana vizuri maana zimeshakutana mara kadhaa kwenye michuano ya nyumbani."
ba296ac966f96f1aa18952ccad689ab34c68a926," WANAFUNZI wa vyuo vya elimu ya juu nchini, wameshauriwa kushiriki katika mashindano ya insha mbambali, ambazo zitawawezesha kuongeza uelewa na kipato. Ushauri huo ulitolewa Dar es Salaam juzi na Ofisa Masoko wa Shirika la Viwango Tanzania (TBS), Deborah Haule.Alisema hayo wakati akielezea maendeleo ya shindano la uandishi wa insha, ambalo taasisi hiyo imeandaa baadaye mwezi ujao. Haule alisema kuwa mashindano ya insha, yanasaidia kukuza uelewa na kuwawezesha washiriki kupata zawadi mbalimbali, hasa kwa watakaoibuka washindi. Alieleza kuwa TBS imekuwa ikiwahamasisha wanafunzi wa vyuo vikuu nchini, kushiriki katika shindano la insha, linalotarajiwa kufanyika mwezi ujao. Kauli mbiu ya shindano la insha mwaka huu ni “Umuhimu wa Viwango katika Kupambana na Rushwa kwa ajili ya Mageuzi Endelevu ya Bara la Afrika”.Alisema hadi sasa maofisa wa shirika hilo, wamekwishatembelea vyuo vikuu vinne, ambavyo ni Chuo Kikuu cha Dar es Salaam (UDSM), Chuo Kikuu cha Ardhi, Chuo cha Taifa cha Usafirishaji (NIT) na Chuo Kikuu cha Mt Joseph, ambapo zaidi ya wanafunzi 300 walihudhuria. Alisema kuwa mwitikio ni mkubwa. Alieleza kuwa wanatarajia kutoa elimu ya uhamasishaji na ushiriki wa shindano hilo katika Chuo Kikuu cha Tiba na Sayansi Shirikishi Muhimbili (MUHAS) na Chuo Kikuu Kishiriki cha Elimu Dar es Salaam (DUCE).Haule alisema kuwa lengo la shindano hilo la sita la insha ni kuongeza uelewa kuhusu madhara ya rushwa kwa ajili ya maendeleo endelevu ya Bara la Afrika na pia kuangalia namna viwango vitakavyoweza kutumika kwa ajili ya kupambana na tatizo hilo. Ofisa huyo aliwataka wanafunzi wa elimu ya juu nchini kuwa mabalozi wazuri katika kueneza umuhimu wa viwango ili kuliwezesha Taifa kuingia katika uchumi wa kati ifikapo mwaka 2025. “Shirika huandaa mashindano ya insha katika shule za sekondari na vyuo kwa lengo la kupima uwezo wa wanafunzi katika ufahamu wao kuhusu viwango,” alisema. Alifafanua kuwa insha inatoa nafasi ya kupima kwa namna gani wananchi wanaelewa juu ya umuhimu wa viwango na kipi kifanyike katika kuwajengea uwezo, hasa wanafunzi katika kuelewa juu ya majukumu na umuhimu wa viwango katika maisha yao. Alisema kuwa wataoibuka washindi kwenye shindano hilo, linalotarajia kufanyika wakati wa sherehe ya kuadhimisha Siku ya Viwango Barani Afrika mwishoni mwa mwezi Februari, watazawadiwa kompyuta mpakato na fedha taslimu. Haule alieleza kuwa zawadi hizo, zitasaidia kuchochea ushiriki wa wanafunzi wengine katika mashindano mbalimbali, yatakayokuwa yanaendeshwa na shirika hilo siku za baadaye na pia kusaidia azma ya serikali ya uchumi wa viwanda."
ba397f5338dccee6292878cc1506924bd3bde22f," VINARA wa Ligi Kuu Tanzania Bara, Simba imepangwa kucheza na Mwadui FC katika mchezo Kombe la Shirikisho la Azam (ASFC) hatua ya 32 bora, huku Yanga wakikutana na Tanzania Prisons michezo inayotarajiwa kuchezwa kuanzia Januari 24 hadi 26.Katika droo iliyochezeshwa jana katika studio za Azam TV na kuoneshwa mubashara, Simba itakuwa mwenyeji wa Mwadui FC kwenye Uwanja wa Uhuru, Dar es Salaam, ambapo mshindi atakutana na mshindi kati ya Majimaji FC na Stand United Yanga pia watakuwa wenyeji wa Tanzania Prisons katika Uwanja wa Uhuru Dar es Salaam na mshindi anatarajiwa kuchuana na mshindi wa mchezo kati ya Gwambina na Ruvu Shooting.Bingwa mtetezi, Azam FC atakutana na Friends Rangers mchezo utakaochezwa kwenye Uwanja wa Uhuru Dar es Salaam na mshindi wa mchezo huo atakutana na mshindi wa mchezo kati ya GIPCO dhidi ya Ihefu FC, ambazo zinashiriki Ligi Daraja la Kwanza. Namungo FC itakutana na Biashara United, Mtibwa Sugar itacheza na Sahare All Stars, JKT Tanzania itaivaa Tukuyu Stars, Kagera Sugar itaikabili Might Elephant, Lipuli FC itacheza na Kitayosa FC, Gwambina FC dhidi ya Ruvu Shooting na Africans Sports dhidi Alliance FC.Katika michezo mingine, Polisi Tanzania itakuwa mwenyeji wa Mbeya City, Ndanda FC dhidi ya Dodoma FC, Majimaji FC itacheza na Stand United FC, Ihefu FC itakutana na GIPCO na KMC itaikabili Pan African na Panama FC vs Mtwivila City.Wakati huohuo, Shirikisho la Soka Tanzania (TFF), limesema mechi ya fainali ya michuano hiyo kwa msimu huu itachezwa katika mjini Sumbawanga mkoani Rukwa Machi 30 mwaka huu kwenye Uwanja wa Nelson Mandela."
ba3ee9b441039aace1175fd4a4e6f2e68c76d75d," Halmashauri ya Wilaya ya Mkuranga mkoani Pwani imesema maonesho ya pili ya viwanda ya mkoa huo yataongeza mapato ya Serikali na halmashauri kwa kuwa yatakuza biashara ya viwanda vilivyopo kwenye halmashauri hiyo.Mkurugenzi Mtendaji wa Halmashauri hiyo, mhandisi Mshamu Munde amesema maonesho hayo yanayotarajiwa kufanyika kwa wiki moja kuanzia Oktoba 17 mwaka huu ni fursa nzuri kwa wenye viwanda kujitangaza na kutanua wigo wa masoko yao.“Kwa hiyo kwa kweli hii ni fursa kwetu na ile multiply effect inayoendelea wakiuza sana sisi tutapata zaidi, lakini pato la mkoa pia litaongezeka kwa sababu mpaka sasa hivi Mkoa wa Pwani nadhani tuko chini kimchango wa pato la Taifa lakini hii ni kitakwimu zaidi lakini ukweli sisi tunachangia zaidi ya ile mikoa ambayo ipo juu yetu kitakwimu”amesema.Ameyasema hayo ofisini kwake wakati akizungumza na wafanyakazi kutoka Kampuni ya Magazeti ya Serikali (TSN) wanaofanya kazi ya kuzitangaza fursa za biashara na uwekezaji mkoani Pwani.“Wao wakishatanua masoko na kuuza bidhaa nyingi itakuwa na faida kwetu, sisi tunakusanya service levy lakini pia Serikali itapata mapato makubwa zaidi kwa hiyo ni fursa kwetu kimapato na hata wawekezaji ambao tunao sasa hivi ambao ninaongelea hawa 74 wataona maana ya uwekezaji wao katik a Wilaya yetu ya Mkuranga” amesema Munde.Amesema maonesho hayo kwenye uwanja CCM Sabasaba itakuwa nafasi nzuri pia kwa ambao hawajawekeza Mkuranga kuzifahamu fursa zilipo huko ikiwwmo miundombinu wezeshi kuwekeza na kufanya biashara.“Kwa sababu kuna gesi, umeme ni wa uhakika, bidhaa zake kusafirisha kutoka hapa Mkuranga kwenda kwenye port (bandari) ya Dar es Salaam ni rahisi, kwenda kwenye port ya Mtwara ni rahisi kwa hyo hatahangaika kutafuta masoko”amesema Munde."
ba6b33d571605f4ebfc22aa1de38eb440fd43cbe," Kauli hiyo ilitolewa mjini hapa jana na Naibu Waziri wa Kilimo, Chakula na Ushirika, Godfrey Zambi, wakati alipokuwa akijibu swali la nyongeza la Mbunge wa Mji Mkongwe, Muhammad Ibrahim Sanya(CUF).Katika swali lake, Sanya alitaka kujua kama Serikali haioni ni wakati muafaka wa kutafuta soko la uhakika la zabibu ili kuondokana na adha wanayoipata wakulima wa zao hilo.Aidha Mbunge huyo alitaka kujua Serikali itawahamasishaje wakazi wa Mkoa wa Dodoma na maeneo mengine yanayolima zabibu kuongeza uzalishaji ili waweze kufaidika na zao hilo tofauti na ilivyo sasa.Zambi alisema Serikali kupitia wizara yake imeendelea kuwahamasisha wakulima kuongeza uzalishaji, lakini pia kujiunga na vikundi vya ushirika ili waweze kupata mikopo kwa urahisi na kufanya kilimo hicho kuwa na tija.Alisema wizara ina mkakati wa kuhamasisha wakulima mkoani Dodoma na maeneo mengine yanayolima zao hilo kwa kutumia kituo cha Utafiti cha Hombolo kwa kuzalisha mbegu.Katika swali la msingi, mbunge huyo alitaka kujua kwa nini Serikali hailifufui shamba lake la zabibu lililopo Makutupora mjini Dodoma na kuotesha mbegu za zabibu za mezani badala ya zabibu kali tu.Akijibu swali hilo, Zambi alisema Serikali inaendelea na mikakati ya kufufua shamba la zabibu Makutupora kwa kuweka miundombinu ya umwagiliaji kwa njia ya matone ili kuweza kupata matawi ambayo yatatoa mbegu za zabibu za mezani kwa wingi.Alisema kituo cha Makutupora mwaka jana kilizalisha na kuisambaza kwa wakulima mkoani Dodoma,Tabora, Wilaya za Bunda na Iringa miche 26,000 kati ya hiyo 3,000 ni ya zabibu za mezani na mwaka huu kinatarajia kuzalisha miche ya zabibu za mezani takribani 50,000."
badbe559bce1dc2504aed06e7cf35f63c701e620," NI rasmi Simba imeachana na mshambuliaji wake wa siku nyingi, Emmanuel Okwi na wekundu hao wamesema wanatarajia kushusha mrithi wake wakati wowote.Mpaka sasa wachezaji waliopelekwa katika usajili wa Shirikisho la Soka Tanzania (TFF) ni 26 huku Mtendaji Mkuu Crescentius Magori akisema kazi imekwisha.Akizungumza na gazeti hili jana, Magori alisema wamemaliza kazi kubwa na kilichobaki ni mchezaji mmoja ambaye ataziba nafasi ya Okwi na itakuwa ni ‘sapraizi’ kwa mashabiki wao.“Asilimia kubwa ya wachezaji waliohitajika tayari wamekamilika labda mchezaji mmoja wa kimataifa anaweza kuongezwa kuziba nafasi ya Okwi, tutamtaja baadaye baada ya mambo kukamilika,” alisema.Mshambuliaji wa Nkana, Walter Bwalya ni miongoni mwa majina yanayotajwa kuwa wamemalizana na wekundu hao wa Msimbazi.Magori alisema sababu za kuachana na Okwi aliomba kuondoka kwenda kutafuta fursa nyingine baada ya kumaliza mkataba wake.Mchezaji huyo anahusishwa na klabu ya Kaizer Chiefs ya Afrika Kusini huenda akaenda kuungana na mchezaji mwingine James Kotei aliyesajiliwa hivi karibuni baada ya kumaliza mkataba wake Simba.Mpaka sasa Simba imesajili wachezaji wapya 10 ambao ni Beno Kakolanya, Gadiel Michael, Gervas Fraga, Traitone da Silver, Kenned Wilson, Sharaf Shoboub, Francis Kahata, Ibrahim Ajibu, Deo Kanda na Wilker Henrique.Katika hatua nyingine, Simba imemtambulisha rasmi beki Gadiel Michael baada ya kujiunga nao kwa mkataba wa miaka miwili akitokea Yanga. Gadiel aliyetoka kuitumikia timu ya taifa katika michuano ya Afrika alimaliza mkataba wake kwenye timu yake ya zamani alikotumikia misimu miwili akitokea Azam FC."
bb2035965d75b96a01eb4ade932e13dd12643669," Naibu Katibu Mkuu Wizara ya Ujenzi, Uchukuzi na Mawasiliano, Dk Jim Yonazi amepongeza kazi za ubunifu zinazofanywa na wanafunzi wa Chuo cha Teknolojia Dar es Salaam (DIT) huku akisema jitihada hizo zitasaidia kuivusha nchi nchi kwenye uchumi wa viwanda.Ameyasema hayo leo alipotembelea maonesho ya kazi za wanafunzi hao, ikiwa ni utaratibu wa chuo hicho kuandaa maonesho siku moja kabla ya mahafari. Mahafari yatafayika kesho, Jumamosi, chuoni hapo ambapo mgeni rasmi anatarajiwa kuwa Waziri wa Elimu, Sayansi, Teknolojia na Mafunzo ya Ufundi, Prof Joyce Ndalichako.""Nimeshuhudia ubunifu wa aina mbalimbali ikiwemo mashine za uchimbaji madini na upasuaji miamba. Nimeona pia Teknolojia mpya na ya bei nafuu ya kilimo cha umwagiliaji na usambazaji maji majumbani. Ubunifu huu wote una mchango mkubwa kwa maendeleo ya taifa hasa kipindi hiki cha kuelekea uchumi wa kati. Nakipongeza chuo na wanafunzi kwa ujumla,"" amesema Naibu Waziri.Mwanafunzi Teresia Masimo aliyebuni mashine ya kusambaza maji kutoka chanzo chochote cha maji amesema ubunifu huo pia umelenga kuwapatia nafasi wanawake, hasa wa vijijini kujikita katika shughuli nyingine za kimaendeleo badala ya kupoteza muda mwingi kutafuta maji kwa matumizi ya majumbani.Amesema mashine hizo zimelenga kuchukua nafasi ya zile zinazotumia umeme baada ya kugundua kwamba za umeme ni gharama kubwa ikilinganishwa na alizobuni yeye, ambazo nguvu yake ni maji na si umeme.""Teknolojia hii ina uwezo wa kupekeleka maji popote anapohitaji mtumiaji, iwe mlimani au eneo tambarare. Wingi wa maji utategemea ukubwa wa bomba alizofunga muhitaji,"" amesema. "
bb56e256de6bb3e5a7d4566a6006a87a1e6495a0," Mkurugenzi Mtendaji wa Taasisi ya Mtandao wa Madeni na Maendeleo (Tanzania Coalition on Debt and Development -TCDD), Hebron Mwakangenda alitoa ushauri huo juzi wakati akifungua warsha ya ufuatiliaji mwenendo wa umasikini kwa Asasi za Kiraia (Azaki) unaofanyika mjini hapa.Mwakagenda alisema deni hilo zinazidi kukua na hivyo kusababisha taifa kuwa na gharama kubwa za uendeshaji pamoja na kuendelea kukopa katika mabenki hayo ya nje kwa kigezo cha uwekezaji wa kulipa sekta mbalimbali.Pia alisema hata mikopo ya ndani ina riba kubwa na mikopo hiyo inatakiwa kulipwa kwa muda mfupi, hivyo kuna ulazima wa Bunge kuisimamia serikali ili kuwepo na uwajibikaji katika ukopaji wa fedha kwenye mabenki hayo ya kibiashara.Aidha aliitaka Serikali kukopa fedha kwa ajili ya uwekezaji wa miundombinu ya nchi ikiwemo kwenye sekta ya afya na elimu ambayo karibu ya Watanzania walio wengi inawagusa.Kwa upande wake, Mshiriki kutoka mkoani Mtwara, Fidea Ruanda aliitaka Serikali kuweka kipaumbele katika suala la Afya na Elimu huku akitolea mfano kinamama wanaotoka katika mkoa wa Mtwara kuwa ni waathirika wa sekta ya Afya."
bb67f1ff3ad9a0ba9e732ad8a0daa8adab7e32e8," KAMPUNI ya Ndege ya FastJet nchini imeilipa Mamlaka ya Usafi ri wa Anga Tanzania (TCAA) Sh milioni 880 kati ya Sh bilioni 1.1 iliyokuwa inadaiwa hivyo kubakia kiasi cha Sh milioni 220.Aidha, juzi kampuni hiyo ilianza kuwalipa abiria wake waliokuwa wanadai nauli zao baada ya kushindwa kuwasafirisha, agizo ambalo lilitolewa na TCAA, wakati ikitoa notisi ya siku 28 kwa kampuni hiyo ya nia ya kusitisha shughuli zake baada ya kushindwa kutimiza Akizungumza na gazeti hili kwa simu jana, Mkurugenzi Mkuu wa masharti ya leseni ya usalama na leseni ya biashara.TCAA, Hamza Johari alikiri mamlaka yake kupokea kiasi hicho cha fedha jana asubuhi. “Ni kweli tumepokea Sh milioni 880 kati ya Sh bilioni 1.1 tulizokuwa tukiidai kampuni hiyo kama tozo ya kuongozea ndege na tozo ya usalama.Bado kiasi cha Sh milioni 220. Hilo ni agizo la kwanza wamepunguza mengine bado,” alisema Johari ambaye mamlaka yake ndiyo inayoratibu usafiri wa anga nchini. Kwa upande wake, Mwenyekiti Mtendaji mpya wa FastJet, Lawrence Masha alisema mpaka sasa TCAA wameshalipwa fedha zote, lakini Jumatatu ijayo atakuwa katika nafasi nzuri ya kulizungumzia hilo kwani jana alikuwa akienda msibani wakati alipopigiwa simu na gazeti hili.“Kwa bahati mbaya nimefiwa nipo njiani nakwenda msibani hivyo sina nyaraka zinazoonesha abiria wangapi wamelipwa na wangapi bado ila ninachoweza kusema ni kwamba TCAA wamelipwa hela yao yote,” alisema Masha, waziri wa zamani katika Serikali ya Awamu ya Nne. Mkazi wa Dar es Salaam, Donald Mwiturubani alikiri kurudishiwa nauli ya Sh 187,000 ya ndugu yake aliyekuwa akisafiri kutoka Dar es Salaam kwenda Mwanza.Alisema uongozi wa Fast- Jet uliwataka kufika katika ofisi zao zilizopo Uwanja wa Ndege wa Julius Nyerere (JNIA) kwa ajili ya kurudishiwa fedha zao juzi saa tano asubuhi, walifika muda huo, lakini walirudishiwa saa 10 jioni.“Tunashukuru tumerudishiwa hela zetu ila tuliambiwa tufike saa tano asubuhi tumelipwa jioni hii (juzi),” alisema. Mwanzoni kwa wiki hii, Mamlaka ya Usafiri wa Anga Tanzania ilitoa notisi ya siku 28 ya nia ya kusitisha shughuli za Kampuni ya FastJet baada ya kushindwa kutimiza masharti ya leseni ya usalama na leseni ya biashara. Aidha, TCAA iliitaka kampuni hiyo kusitisha shughuli zote za utoaji wa huduma hadi itakavyotolewa maelekezo mengine ikiwa ni pamoja na kurudisha fedha kwa abiria wote waliouziwa tiketi."
bb97ed6bfda31c2f3eca438dc751091299bdbe7c," TIMU ya taifa ya Tanzania ya soka la ufukweni imetwaa ubingwa wa mashindano ya Copa Dar es Salaam baada ya kuifunga timu ya Uganda  mabao 2-1 katika mchezo uliochezwa katika ufukwe wa Coco Jijini Dar es Salaam.
Mabao ya Tanzania yalifungwa na Yahya Tumbo na Rolland Msonjo katika kipindi cha kwanza na pili huku lile  la kufutia machozi la Uganda likiwekwa kimiani na Katwe Allan.Tanzania ilicheza fainali baada ya kushinda michezo yake yote mitatu huku Uganda ikishinda miwili. Hii ni mara ya pili kwa timu 
hizi kukutana, kwani katika hatua ya makundi Tanzania iliifunga Uganda kwa mabao 10-2 pia Tanzania iliifunga Shelisheli kwa mabao 7-3 na kuifunga Malawi 5-2 na Uganda iliifunga Malawi kwa mabao 12-9 na ikafunga pia Shelisheli kwa mabao 9-3 Shelisheli imekuwa ya tatu baada ya kufunga kwa penalti 4-3 dhidi ya Malawi baada ya kumalizika muda wa kawaida zikiwa sare ya 8-8.Akizungumza jana kocha wa timu ya Tanzania, Boniface Pawassa alisema mashindano hayo yamempa mwanga wa kujua mapungufu ya timu yake ambayo imefuzu kucheza fainali za Afrika ambazo zinatarajiwa kufanyika nchini Misri kuanzia Desemba 9-14 mwaka huu."
bb9de2e1581f1f5b53149e79675bf150a689fc17," BARAZA la Taifa la Hifadhi na Usimamizi wa Mazingira (NEMC) limepanga kufungua ofi si katika eneo la ujenzi wa mradi wa uzalishaji umeme katika bonde la Mto Rufi ji la Stiegler’s Gorge, kwa lengo la kutoa ufumbuzi wa haraka wa masuala ya kimazingira.Akizungumza na waandishi wa habari wakati wa ziara katika eneo hilo la mradi mwishoni mwa wiki, Mwenyekiti wa Bodi ya Nemc, Profesa Esnat Chaggu, alisema ni muhimu kuwepo kwa wataalamu wa mazingira katika eneo hilo, ili kutoa huduma za haraka pale itapohitajika na kufanya ufuatiliaji wa karibu wa hatua za maendeleo ya mradi na hali ya mazingira kwa ujumla.‘’Tumetembelea eneo hili la mradi mkubwa wa uzalishaji umeme unaojengwa ili kujionea namna mradi huu unavyotekelezwa na lengo letu ni kutoa huduma pale inapohitajika na kufanya ufuatiliaji wa karibu ili kuhakikisha mradi unakamilika pasipo kukutana na vikwazo vyovyote vya kimazingira na katika muda uliopangwa,’’ alisema Profesa Chaggu.Aliongeza kuwa mradi huo unakusudia kuleta faida kubwa kwa Watanzania mara baada ya kukamilika, na kwamba ipo haja ya kufanya ufuatiliaji wa hatua kwa hatua katika mradi huo ili malengo yaliyokusudiwa yaweze kufikiwa pasipo vikwazo. ‘’Tumeshaleta wataalamu katika eneo hili la mradi tukisubiri kufungua rasmi ofisi zetu hapa Stiegler’s Gorge, lengo ni kuhakikisha ujenzi wa mradi huu unakuwa rafiki wa mazingira na kuhakikisha pia shughuli zinazofanywa katika eneo lote hili hazileti athari zozote za kimazingira,’’ alisema Profesa Chaggu.Aidha, Profesa Chaggu aliongeza kuwa mradi huo utaleta ajira zaidi ya 8,000 na kuwataka vijana kuchangamkia fursa zitolewazo ili kujipatia kipato na kuacha kuwa tegemezi kwa jamii inayowazunguka. Kwa upande wake, Mkurugenzi Mkuu wa Nemc, Dk Samuel Gwamaka, alisema katika kuhakikisha kuwa wanafikia lengo la serikali la kujenga uchumi wa kati na viwanda ifikapo mwaka 2025, ni lazima Nemc ishirikiane na Tanesco kuhakikisha mambo yote yanayohusiana na mazingira yanatekelezwa kwa wakati na kwa ufanisi mkubwa.Mkurugenzi huyo alisema hatua hiyo itasaidia kuepusha changamoto zitakazoweza kuchelewesha ujenzi wa mradi huo muhimu kwa taifa. ‘’Kama Baraza lenye dhamana ya Usimamizi wa Mazingira, tumejipanga kufungua ofisi katika eneo hili la mradi ili kushirikiana na Tanesco kusimamia hatua mbalimbali za ujenzi unaoendelea pasipo kuathiri mazingira na kutoa huduma kwa haraka pale zitakapohitajika,’’ alisema Dk Gwamaka.Aliongeza kuwa mradi utaleta ustawi mkubwa si kwa upande wa uzalishaji umeme pekee, bali pia kuboresha sekta ya utalii ambapo kutaanzishwa safari za kitalii kutembelea eneo la mradi kwa kutumia boti maalum kwa upande wa Kaskazini mwa mradi huo, ambalo lina urefu wa kilomita 100. Mradi huo wa Stiegler’s Gorge unategemewa kuzalisha kiasi cha megawati 2,115 za umeme mara baada ya kukamilika kwake."
bba94934f7cfa11228693491fb4f1dcc9ec60f1b," MKUU wa Mkoa wa Dodoma, Dk Binilith Mahenge amewaagiza wakurugenzi wa halmashauri zote katika Mkoa wa Dodoma kuhakikisha wanatumia bakaa ya fedha ya mwaka wa fedha uliopita pamoja na fedha za tele kwa tele kulipa madeni yote kwenye vituo vya kutolea huduma za afya mkoani humo.Dk Mahenge alitoa maagizo hayo wakati wa kuzindua kampeni ya uhamasishaji wananchi kujinga na mfumo wa bima ya CHF iliyoboreshwa kimkoa iliyofanyika wilayani Mpwapwa.Alisema agenda ya serikali ni kuhakikisha kila mwananchi anapata huduma bora za afya kupitia mfumo wa CHF na kuziagiza wilaya zote kufanya kampeni ya wananchi ili kujiunga na CHF iliyoboreshwa. “Hakikisheni viongozi wa serikali za mtaa na vijiji wana uelewa wa kutosha juu ya CHF iliyoboreshwa ili wasipokee upotoshaji juu ya mabadiliko ya gharama za uchangiaji.Pia maofisa maendeleo ya jamii wahamasishe wananchi vya kutosha na tutashindanisha wilaya na wilaya kila miezi mitatu,” alisema. Dk Mahenge pia aliagiza Wakurugenzi Watendaji wa Halmashauri kusimamia kwa umakini shughuli za uandikishaji ikiwa ni pamoja na kuhakikisha kila mwanachama wa CHF taarifa zake binafsi zimewekwa kwenye mtandao, makusanyo ya fedha yanaingizwa na yanafanywa kwa njia ya kielektroniki.“Pia fedha za wanachama ziingizwe katika akaunti ya CHF Mkoa kwa wakati na taarifa za CHF na stakabadhi za kuwekea fedha benki ziwasilishwe kwa Katibu Tawala Mkoa mwisho wa mwezi,” alisema. Dk Mahenge aliwataka wakurugenzi hao kufuatilia utoaji huduma kwa wanachama na kama kuna changamoto wazitafutie ufumbuzi mapema ili zisiharibu taswira nzima ya mfumo wa CHF katika mkoa.“ Hii ni kazi yetu viongozi kufuatilia. Ni muhimu. Unakuta wakati mwingine hoja zinakwenda kwa viongozi wa juu kumbe zingeweza kutatuliwa katika gazi ya kijiji au wilaya…kasimamieni kuhakikisha CHF inakuwa agenda ya kudumu katika vikao vyote vya vijiji, au kata, wilaya hadi mkoa,” alisema.Dk Mahenge aliwaagiza wakurugenzi watendaji hao kuhakikisha kupitia bajeti za halmashauri wanatenga fedha kwa ajili ya kuhuisha kaya za wazee na kuendelea kuchangia wazee ambao hawana kadi za CHF hadi sasa na kuhakikisha vifaa kwa ajili ya huduma ya usajili wa wanachama vinanunuliwa kwa wakati.Aliwataka waganga wakuu wa wilaya kuhakikisha vituo vya kutolea huduma vinatumia fedha za dawa, vifaa na vifaa tiba na vitendanishi zinazoletwa kila mwezi kwa mujibu wa taratibu na miongozo iliyopo. Awali, Mbunge wa Mpwapwa, George Lubeleje alisema haipendezi kwa wanachama wa CHF kufika kwenye vituo vya afya na kutakiwa kwenda kununua dawa kutokana na vituo vya afya kukosa dawa."
bbc26ef790f4a1a18993c52a2eb8c165c50691d9," SERIKALI imesema idadi ya watalii wanaoingia nchini imeongezeka kwa asilimia 13.5.Idadi ya watalii imefikia milioni 1.5 kutoka milioni 1.3 kwa mwaka 2017/18 huku ukiliingizia taifa Dola za Marekani bilioni 2.4.Ukuaji huo umechangiwa na jitihada kubwa za serikali na sekta binafsi zinazoendelea za kutangaza utalii pamoja na uzuri wa vivutio vya utalii nchini. Sekta hiyo imeingiza fedha za kigeni asilimia 25 na kuchangia katika pato la taifa kwa asilimia 17.Katibu Mkuu, Wizara ya Maliasili na Utalii, Profesa Adolf Mkenda alisema hayo jana jijini Dar es Salaam wakati akitoa taarifa ya takwimu za utalii na kuongeza kuwa ukuaji huo ni mara mbili ya watalii wanaofanya utalii duniani.Alisema katika mwaka 2018, Wizara hiyo kwa kushirikiana na Benki Kuu ya Tanzania (BOT), Ofisi ya Taifa ya Takwimu, Kamisheni ya Utalii ya Zanzibar na Idara ya Uhamiaji ilifanya utafiti wa watalii wanaondoka nchini kwa lengo la kupata taarifa zitakazosaidia kuandaa akaunti za taifa na takwimu za mizania ya malipo ya nje.Kadhalika alisema utafiti huo ulilenga kuweka mipango ya sera pamoja na utangazaji utalii, ukifanyika katika vituo vikubwa nane vya kuingilia na kutokea wageni vya viwanja vya ndege vya Mwalimu Julius Nyerere, Kilimanjaro na Abeid Amani Karume na vituo vya mipakani vya Namanga, manyovu, Tunduma, Horohoro na Mtukula.Alisema pamoja na kuongezeka kwa watalii, mapato yatokanayo na utalii yaliongezeka kwa asilimia 7.2 hadi kufikia dola za Marekani bilioni 2.4 kutoka dola za Marekani bilioni 2.3 zilizopatikana mwaka 2017.Profesa Mkenda alisema masoko makubwa 15 yalichukua asilimia 71.8 yakiongozwa na Marekani ambayo ilikuwa ni asilimia 15.6 ikifuatiwa na Kenya na Uingereza.Alisema wastani wa matumizi ya mtalii kwa siku nchini uliongezeka hadi dola za Marekani 193.0 kutoka dola za Marekani 162.0 mwaka 2017, watalii walionunua huduma kwa vifurushi walitumia wastani wa dola za Marekani 331.0 kwa siku na wale ambao hawakununua huduma kwa mfumo huo walitumia wastani wa dola za Marekani 135.0.Profesa Mkenda alisema watalii waliokuja kwa ajili ya likizo na burudani walikuwa asilimia 62.6 na wameendelea kuwa na wastani mkubwa wa matumizi wa dola za Kimarekani 394.0 kwa siku.Alisema wale walionunua huduma kwa vifurushi walitumia wastani wa dola za Marekani 465.0 kwa siku na wasiotumia mfumo huo walitumia wastani wa dola za Marekani 162.0Kwa mujibu wa Profesa Mkenda watalii waliotembelea Tanzania walikaa kwa wastani wa siku 10 katika mwaka 2018, watalii waliokuja kutembelea ndugu na jamaa walikaa kwa wastani wa siku 11.“Utalii wa wanyamapori umeendelea kuwa kitovu cha kivutio nchini kwa sababu Tanzania ina hifadhi za wanyama na mapori ya akiba mengi,” alisemaProfesa Mkenda na kuongeza kuwa utangazaji pamoja na miundombinu bora iliyopo kwenye vivutio hivyo imechangia utalii wa wanyamapori kushamiri,” alisema.Hata hivyo, Profesa Mkenda alisema serikali inatarajia kuongeza matangazo ili kuvutia zaidi watalii na kuweza kufikia idadi ya watalii milioni tano kwa mwaka kama ambavyo Rais John Magufuli alivyoagiza.Mkurugenzi wa NBS, Albina Chuwa alisema takwimu hizo za watalii zitasaidia kuboresha sekta hiyo na kufanya uchambuzi wa kina kuimarisha sekta hiyo na kuongeza kuwa kupitia takwimu hizo itasaidia kuweka mipango ya kukusanya mapato zaidi na kwa kushirikiana na taasisi mbalimbali.Kamishna wa Uhamiaji, Idara ya Vibali, Mary Palmer alisema wamekuwa wakisimamia mlolongo mzima na kuhakikisha mgeni anapata huduma jambo linaloboresha sekta hiyo."
bbf28e2db4d0d47a1d4694f14846594ae33244a9," Alisema duka hilo Airtel Expo litachochea matumizi ya teknolojia ya mawasiliano katika kuendesha shughuli mbalimbali za kijamii na kiuchumi. Kauli hiyo aliyoitoa jana wakati akizindua duka hilo la kisasa lililopo katika ofisi za makao makuu ya Airtel barabara ya Moroco, aliwataka wakazi wa Dar es Saalam na wateja wa Airtel kutembelea duka hilo na kufurahia mazingira bora ya kuunganishwa na huduma za kifedha na huduma zote za mawasiliano.Kwa upande wake, Mkuu wa kitengo cha huduma kwa wateja , Adriana Lyamba alisema “Duka letu litakuwa linatoa huduma kuanzia Jumatatu hadi Ijumaa muda saa 3 hadi saa 11 jioni na Jumamosi kuanzia saa 3 hadi saa 7 mchana.Huduma zote muhimu kama Airtel Money, huduma ya intanet, bidhaa za kisasa kwa Intaneti na vifaa vya Wi-Fi yaani (Home Wi-Fi) pamoja simu za smartphone vitapatikana katika duka letu.”Naye Mkurugenzi Mkuu wa Airtel, Sunil Colaso akimkaribisha Naibu Waziri alisema kampuni yake imedhamiria kuwa karibu na wateja ili kuwapatia huduma bora zinazokidhi mahitaji yao.“Duka letu jipya tulilolizindua leo (jana) litakuwa na sehemu maalumu itakayowawezesha wateja wetu kuona bidhaa bora za mawasiliano zikiwemo simu za aina tofauti na kupata nafasi ya kuzijaribu kwanza ili kuona ubora wake na kufanya chaguo la ununuzi.Tunaamini wateja wetu sasa wataweza kufurahia huduma zetu kwa kuwa watapata nafasi ya kuchagua aina ya kifaa au simu wanayomudu kuitumia kwa urahisi zaidi”. Kuzinduliwa kwa duka hilo ni muendelezo wa mkakati wa Airtel wa sasa wa kukamilisha maduka 28 yanayoendelea kutengenezwa na kuzinduliwa nchi nzima hadi ifikapo Juni mwaka huu."
bc017e6bd7d83c8b6e0c74d446cd7ab529a9a280,"['Real Madrid iko tayari kutoa dau la £150m ili kumnunua kiungo wa kati wa Manchester United na Ufaransa Paul Pogba, 26, baada ya kumuuza Bale. (Sun)', 'Mkufunzi wa Leicester Brendan Rodgers anasema kuwa klabu hiyo bado haijapokea ofa nzuri ya kumuuza beki wake Harry Maguire licha ya hamu kutoka kwa klabu ya Man United  na Manchester City  ikiongezea kuwa klabu hiyo inatazama hali hiyo.(Leicester Mercury)', 'Leicester inataka Man United kulipa dau la juu la £80m kwa kuwa haina uhakika watapokea marupurupu ya nyongeza iwapo Maguire ataisaidia klabu yake kufuzu ligi ya mabingwa. (Mail)', 'Manchester United ina hamu ya kumsajili kiungo wa kati wa Sporting Lisbon Bruno Fernandes, 24, kwa dau la Yuro 70m euros. (Sport - in Spanish)', 'Mshambuliaji wa Argentina  Paulo Dybala, 25, anataka kusalia Juventus na kupigania nafasi yake chini ya usimamizi wa kocha Maurizio Sarri. (Sky Sports)', 'Mshambuliaji wa Manchester United  Romelu Lukaku huenda ametoa ishara kwamba huenda akaondoka Man United katika siku chache zijazo baada ya kuchapisha picha katika mtandao wake wa twitter akiwa na ajenti wake. ', 'Mchezaji huyo wa Ubelgiji anaashiria kwamba wawili hao huenda wakafanya kazi pamoja.', 'Mkufunzi wa zamani wa Man United Sir Alex Ferguson anataka klabu hiyo kumsaini kiungo wa kati wa Uskochi John McGinn - ambaye babu yake ni rafiki wake wa karibu. (Sun)', 'Mshambuliaji wa Wales na Real Madrid Gareth Bale, 30, atalipwa mshahara wa £1.1m kwa wiki na atajiunga na Lionel Messi kama wachezaji wanaolipwa mshahara wa juu zaidi duniani  baada ya kukubali mktaba wa miaka mitatu na klabu hiyo ya ligi ya China Jiangsu Suning. (Express)', 'Real Madrid italazimika kupata hasara ya £86m kutoka kwa Bale iwapo uhamisho wake wa klabu ya Jiangsu Suning utakamilika kabla ya dirisha la uhamisho la China kufungwa siku ya Jumatano.', 'Klabu hiyo imekataa kutoa dau la uhamisho wake juu ya mshahara mkubwa watakaomlipa winga huyo wa Wales.  (Mail)', 'Newcastle United haitaki kufikisha dau la £20m ambalo Hull City inataka kumnunua mshambuliaji mwenye umri wa miaka  22 Jarrod Bowen. (Newcastle Chronicle)', 'The Magpies pia wana mpango wa kutoa dau la £5m kumnunua kiungo wa kati wa Everton James McCarthy, 28, ambaye hapendwi tena katika klabu ya Goodison Park. (Sun)', 'Mkufunzi wa Everton Marco Silva anasisitiza kuwa makubaliano hayajaafikiwa na mabingwa wa Ufaransa PSG kuhusu kiungo wa kati Idrissa Gueye, huku mkufunzi huyo wa Ureno akitumai kwamba mchezaji huyo mwenye umri wa miaka 29 atasalia katika uwanja wa Goodison Park. (Liverpool Echo)', 'Hatahivyo, Gueye anatarajiwa kuelekea nchini Ufaransa kufanyiwa ukaguzi wa kimataibabu baada ya kukataa ofa Man United. (Express)', 'The Toffees wameanzisha mazunguumzo na Juventus kuhusu kumsajili mshambuliaji kinda Moise Kean. Mabingwa hao wa ligi ya Serie A wanataka dau la £36m kwa mchezaji huyo wa Itali na wanasisitiza kuhusu kumnunua tena iwapo timu hiyo itamuhitaji. (Sky Sports)', 'Wolves wameafikia makubaliano na mabinga wa Itali AC Milan kumnunua mshambuliaji mwenye umri wa miaka 21 Patrick Cutrone. Klabu hiyo ya ligi ya Premia kwa sasa inajaribu kumrai mchezaji huyo wa Itali kujiunga na klabu ya  Molineux. (Express and Star)', 'Mkufunzi wa klabu ya Crystal Palace  Roy Hodgson ana hamu ya kumsajili mchezaji wa West Ham mwenye umri wa miaka 29 Michail Antonio. (Mirror)', 'Mkufunzi mpya wa Chelsea Frank Lampard ameambia wachezaji Tiemoue Bakayoko na Danny Drinkwater - ambao waligharimu £80m - kwamba wanaweza kuondoka Stamford Bridge. (Mirror)', 'Mchezaji wa zamani wa Barcelona na Paris St-Germain beki wa kulia Dani Alves, 36, bado anatafuta klabu mpya na kwamba ameandika katika mtandao wake wa instagram akitafuta kazi mpya"". (AS)', 'Mshambuliaji wa Ujerumani Andre Schurrle, ambaye alihudumu msimu uliopita kwa mkopo katika klabu ya Fulham, anatarajiwa kuondoka Borussia Dortmund ili kujiunga na klabu ya Urusi ya Spartak Moscow. (Bild)', 'Mshambuliaji wa klabu ya Stoke Saido Berahino anatarajiwa kuichezea klabu ya Ufaransa Nimes katika mechi ya kirafiki dhidi Toulouse huku klabu hiyo ya daraja la kwanza Uingereza ikijaribu kufutilia mbali kandarasi yake. (Mail)']"
bc04d5218726ad73f6e9612e384f282ebf405913," VINARA wa Ligi Kuu Tanzania Bara, Yanga wamerejea kwenye ushindi na kuendelea kujikita kileleni mwa msimamo wa ligi hiyo baada ya ushindi wa mabao 2-0 dhidi ya African Lyon kwenye Uwanja wa CCM Kirumba jana.Ushindi huo umewafanya Yanga kusahihisha makosa baada ya kupoteza pointi nne katika michezo wiwili iliyopita ya ligi hiyo na sasa wamefikisha pointi 71 baada ya kucheza michezo 30. Katika mchezo huo ambao Yanga ndio ilikuwa mwenyeji, mshambuliaji wa kimataifa wa Congo, Heritier Makambo ndiye aliyekuwa shujaa kwa kufunga mabao yote mawili moja katika dakika ya 5 na lingine dakika ya 31 akitumia vyema udhaifu wa safu ya ulinzi ya wapinzani wao.Mabao hayo yamemfanya Makambo kufikisha mabao 14 na kuendelea kutia presha kwa wanaongoza kwenye mbio ufungaji ambao ni Salum Ayee kutoka Mwadui FC mwenye mabao 16 na Mshambuliaji wa Simba Meddier Kagere anayeshika nafasi ya pili kwa kupachika mabao 15.Mchezo huo ulianza kwa kasi kubwa huku Yanga wakionekana kuwa na uchu na Makambo akaifungia bao la kuongoza kwa shuti kali lililomshinda kipa Kasembo baada kuwahadaa walinzi wa Lyon walikuwa wakimchunga mshambuliaji huyo wakati wote.Baada ya bao hilo Lyon wakacharuka kuanza kushambulia kwa kushtukiza lakini hata hivyo Yanga walionekana kuwa bora kwa kutumia uzoefu wao na kutibua mipango ya wapinzani wao kwa kutawala mchezo huo hasa kwenye eneo la katikati lilokuwa likiongozwa na Haruna Moshi ‘Boban’ aliyeonekana kuwa hatari kwa kutoa pasi hatari kwenye mchezo huo. Makambo alifunga bao lake la pili akiunganisha kwa kichwa mpira wa faulo uliopigwa na Boban. Matokeo hayo yamezidi kuididimiza Lyon kwani sasa hakuna ubishi uwezekano wake wa kubaki Ligi Kuu ni mdogo."
bc2a6e6bb9a879525018c3c43c4adcbc8aa3cf92," Aidha, ametumia fursa hiyo kuwaaga wajumbe wa Mkutano wa Baraza la Taifa la Biashara (TNBC) na kueleza imani yake kuwa rais ajaye ataendeleza misingi na mipango iliyowekwa.Akizungumza jana jijini Dar es Salaam wakati wa uzinduzi wa mkutano wa TNBC, Kikwete alisema serikali yake iliweka milango wazi kwa majadiliano yenye tija na sekta binafsi katika suala zima la kuweka mazingira mazuri ya biashara.“Ombi langu ni kuwa tunapaswa kuendelea kufanya kazi kwa pamoja kama washirika kuliko kama maadui au wanaopinga.”Alisema juhudi za kuwapo kwa mijadala yenye tija kumesaidia Serikali kuboresha mazingira kwa ajili ya wajasiriamali na wafanyabiashara ndogo ndogo mafanikio ambayo ni dhahiri.Alisema serikali yake imejikita katika kutekeleza katika maeneo sita muhimu yaliyobainishwa na wadau ambayo ni upatikanaji wa ardhi na usalama, kodi na msululu wa kodi, kupambana na rushwa, sheria za kazi, utekelezaji wa mkataba, sheria na taratibu.Aidha, Kikwete ametumia nafasi hiyo kuwaaga wanachama wa baraza hilo ambalo yeye ni Mwenyekiti. Kikwete alitumia nafasi hiyo kuwataka sekta binafsi kuendelea kushirikiana na uongozi ujao na kuwa ana imani kuwa rais ajaye ataendeleza mipango mingi iliyowekwa na kutekeleza."
bc2a9e9ee0b1745d4406c09077da5ac273991672," Taarifa iliyotolewa kwa vyombo vya habari na kusainiwa na Meneja wa NMB Kanda ya Kaskazini, Vicky Bishubo ilieleza kuwa hatua ya kufungua tawi hili ni kuwawezesha wateja wake kupata unafuu na urahisi wa upatikanaji wa huduma za kibenki hapa nchini.“Katika kulitambua hili, Benki ya NMB imeendelea kusogeza huduma za kibenki karibu zaidi na wateja wake kwa kufungua matawi na ATM nchi nzima. “NMB inayo furaha kufungua tawi la NMB USA River ambalo uzinduzi wake rasmi, unaongeza wigo wa matawi ya NMB yaliyofunguliwa katika wilaya mbalimbali nchini ambayo yanalenga katika kuleta unafuu kwa wateja wetu wa kupata huduma za kibenki karibu yao huku wakiendelea na shughuli mbalimbali za kila siku,” alisema.Alisema tawi hilo linatoa huduma mbalimbali za kibenki ikiwemo akaunti mbalimbali za akiba, huduma za mikopo kwa ajili ya mahitaji yote kwenye soko, huduma za fedha za kigeni, kukusanya mapato na kulipa kwa niaba ya serikali na taasisi mbalimbali."
bc3f7e48c85170f013d828c3050717a5a494686f," Rai hiyo ilitolewa jana jijini hapa na Mkurugenzi Mkuu wa Benki ya CRDB, Dk Charles Kimei wakati alipokuwa akizungumza na wanahabari juu ya mkutano wao wa 21 wa Wanahisa wa Benki ya CRDB utakaofanyika kesho na keshokutwa jijini hapa.Alisema hivi sasa benki yao inatoa fursa ya kuweza kuweka dhamana hisa hizo kwa kupata mikopo kwenye benki zingine. Alisema wameamua kufanya hivyo ili kuwaondolea umaskini wanahisa wao kwa kuwafanikisha kujiinua kiuchumi katika mikopo.Aidha alisema katika mwaka huu bodi ya benki hiyo imetoa pendekezo la kutoa gawio la kila mwanahisa kupata Sh 17 kwa kila hisa, hivyo ni jambo la kupongezwa. Alisema gawio hilo linatokana na faida waliyoipata ya Sh bilioni 188 kabla ya kodi na baada ya kulipa kodi walipata faida ya Sh bilioni 129 ambayo ni sawa na ongezeko la asilimia 35.Alisema, “kati ya hizi zaidi ya Sh bilioni 43 walizipeleka katika gawio kwa wanahisa wao na zingine zinabaki kuendeleza mitaji ya wanahisa”. Hata hivyo, pia benki hiyo katika kuunga mkono jitihada za Rais John Magufuli za kutaka wadau wa ndani kuwekeza katika viwanda wamejikita zaidi kwenye uwekezaji wa ndani wa kusaidia viwanda kujiendesha.Alisema katika suala hilo benki imeweza kutoa zaidi ya Sh bilioni 400 kuwekeza kwenye viwanda vya sukari, nishati ya madini, umeme, kilimo na wajasiriamali wadogo walioko kwenye vikundi."
bc435aa30b1af7355e1ff47fd9433062d832a3f0," FAINALI za Miss Tanzania 2019 zinatarajiwa kufanyika keshokutwa kwenye ukumbi wa New Millennium Towers LAPF uliopo Makumbusho Dar es Salaam. Warembo 20 kutoka mikoa ya Tanzania wapo kambini tangu Agosti 12 wakijiandaa na kinyang’anyiro hicho.Wakiwa kambini warembo hao wameshiriki katika shughuli za kijamii, ikiwa ni kutembelea katika kituo cha watoto wanaoishi kwenye mazingira magumu cha Watoto Wetu Tanzania kilichopo Mbezi mwisho Dar es Salaam.Wakiwa katika kituo hicho warembo waliwafariji watoto kwa kucheza nao michezo ya aina mbalimbali na kula nao chakula pamoja.Warembo hao pia walishiriki kwenye shindano la kumsaka Mrembo mwenye kipaji, mrembo mwenye mvuto katika picha, mrembo mwanamitindo, mrembo mwanamichezo na mrembo chaguo la watu.Warembo hao wapo ambao wameingia katika hatua ya tano bora na washindi katika mashindano hayo watatangazwa katika fainali hizo keshokutwa.Akizungumza jana Mkurugenzi wa Kampuni ya The Look ambayo ndio waandaji wa shindano hilo, Basila Mwanukuzi alisema maandalizi yote yameshakamilika na kinachosubiriwa ni tukio lenyewe."
bc59fbf035e5ac3069ee3a877e2c7d536ad397e2," Alitoa pongezi hizo wakati akikagua mradi wa kampuni hiyo katika Kijiji cha Matomondo wilayani Songea mkoani Ruvuma. Kampuni hiyo ina miradi ya kufuga kuku na nguruwe na imeanza kujenga maghala makubwa kwa ajili ya kiwanda cha kusindika mafuta.Alimshukuru Mkurugenzi wa Matomondo One, Daniel Msembele kwa kujitoa na kuanzisha miradi hiyo itakayoongeza ajira kwa wananchi wa maeneo hayo na kuinua uhitaji wa malighafi inayotoka kwa wakulima, na itachochea ukuaji wa soko kati ya mataifa ya Msumbiji na Tanzania kwa kuwa wapo karibu na mpaka.Waziri Mhagama aliitaka Halmashauri ya Songea Vijijini kuwa karibu na wawekezaji wanaojitokeza kuweka viwanda kwa kuwapa na kuwasaidia kufanikisha miradi hiyo. Akizungumzia haja ya wananchi wengi kujiunga na kuanzisha vitega uchumi, alisema nchini kuna fursa za mifuko 18 ambayo inatoa mikopo kwa masharti nafuu inayoweza kusaidia kuimarisha uwekezaji hasa kwa kutumia mali ghafi zinazopatikana maeneo husika.Mwenyekiti wa Halmashauri ya Songea Vijijini, Rajabu Mtiula amemuahidi Mkurugenzi wa Matomondo One kushirikiana naye katika kuboresha kiwanda cha usindikaji nafaka na mafuta na kuboresha mradi wa ufugaji na kilimo.Mwakilishi wa Matomondo One, Catherine Msembele katika taarifa ya mradi huo, alisema shabaha ya kuanzisha Matomondo One ni kusaga na kusindika nafaka ya mahindi na kukamua mafua ya alizeti.Aidha, katika mradi wake wa kilimo wamepania kuwezesha uwapo wa uhakika wa pembejeo za kilimo, nguruwe na vifaranga vya kuku. Alisema pamoja na kuhakikisha uwapo wa bidhaa hizo pia wamepania kutoa elimu ya kilimo na ufugaji kwa wananchi wanaozunguka Matomondo One na kuhamasisha vijana kujihusisha na kilimo."
bca97783b475ffff043436fd01607984eb389ede,"['Arsenal imeipiku Tottenham katika kumsajili beki wa klabu ya Ufaransa ya Saint Etienne William Saliba kwa dau la £27m, siku ambayo kiungo wa kati wa Real Madrid  Dani Ceballos pia alijiunga na klabu hiyo kwa mkopo. ', 'Salliba mwenye umri wa miaka 18 ametia saini kandarasi ya miaka mitano lakini ataendelea kuichezea klabu hiyo ya daraja la kwanza msimu ujao kabla ya kujiunga na Arsenal 2020. ', 'Mchezaji wa Uhispania Ceballos amejiunga kwa mkataba wa muda mrefu msimu huu. ', 'Mchezaji huyo mwenye umri wa miaka 22 ameichezea Real madrid mara 56  tangu alipojiunga na miamba hiyo ya Uhispania kutoka Real Betis. ', 'Kuhusu usajili huo wa mkopo, mkufunzi wa Arsenal Unai Emery alisema: Tunafurahia Kuona Dani amejiunga nasi. Ni mchezaji mwenye talanta  akiwa na uwezo wa kiufundi , mbunifu na pasi sahihi. ', 'Ceballos aliichezea nchi yake mara sita , atavaa jezi nambari nane msimu huu na huenda akaanzishwa mara ya kwanza katika kombe la Emirates dhidi ya Lyon siku ya Jumapili. ', 'Usajili wa Salliba unatokana na hamu ya Arsenal tangu 2018 na unajiri licha ya ushindani mkali kutoka kwa Tottenham. ', 'Kurudi Saint Etienne kwa kinda huyo wa timu ya Ufaransa yalikuwa makubaliano yasio na mbadala. ', ""''Tunafurahia kwamba Williama atajiunga nasi'' ,alisema Emery. ''Klabu nyingi zilimtaka lakini akaamua kuja kwetu na kuwa katika timu yetru ya siku zijazo''. "", ""''Atasalia Ufaransa msimu ujao ili kupata uzoefu zaidi na baadaye tutaangalia njia za yeye kujiunga na kikosi chetu''.""]"
bd3ae5f62cc76de4546975f8b59f74d8b8e78913," UCHUMI wa Tanzania unakadiriwa kukua kwa asilimia saba tangu Rais John Magufuli aingie madarakani na kuanza kuliongoza taifa hili lenye rasilimali nyingi katika vita ya uchumi.Hii ni vita ambayo hata yeye mwenyewe Rais aliwahi kukiri kwamba ni vita ngumu. Hata mimi naamini vita ya uchumi inaweza kuwa ngumu kuliko hata vita ya kushikiana silaha! Mpaka sasa vita ya kuimarisha uchumi wa Taifa hili imeendelea kuwa imara na Tanzania kutajwa kuongoza katika nchi zinazounda Jumuiya ya Afrika Mashariki. Ni dhahiri shahiri kuwa kuimarika kwa uchumi wa Tanzania kunatokana na umoja, upendo, amani na mshikamano walionao Watanzania.Watanzania wengi wanaokadiriwa kuwa zaidi ya milioni 50 sasa, wamekuwa na kiu, ari na hamu kubwa ya kuona Taifa lao linapiga hatua zaidi chanya kimaendeleo (Positive and sustainable economic growth). Wanajiuliza kama Malaysia wameweza, sisi tunashindwa nini, kama Wachina wameweza kwani wao wana mapembe? Siku ya Wafanyakazi Duniani mwaka huu, wengi walitazamia kwamba Rais John Magufuli angetumia sherehe hizo kutangaza ongezeko la mishahara hadharani lakini Rais kwa bahati nzuri hakufanya hivyo.Kwa nini ninasema ni bahati nzuri? Endelea kuwa nami. Baadhi ya wachumi nguli duniani wanaonya kwamba ni kosa kubwa kiuchumi kupandisha mishahara ya watumishi hadharani kama ambavyo imekuwa ikifanyika huko nyuma. Kwa lugha nyingine wanaona kwamba kama kuna haja ya kupandisha mishahara basi hilo lifanywe kimya kimya. Wanafafanua kwamba kupandisha mshahara hadharani athari zake ni kubwa kwa uchumi wa nchi kutokana na kushitua misuli ya virusi vya uchumi (economy virus muscles) kama vile kupanda kwa bei za bidhaa mbalimbali, kusababisha mfumko wa bei na kushuka kwa thamani ya fedha.Mwanauchumi mmoja alipata kusema: “Taifa likiwa na mwenendo mzuri wa uchumi, viongozi wajiepushe kutangaza misharara mipya hadharani.” Katika falsafa ya uchumi, inaelezwa kwamba mfumuko wa bei (inflation) ukiwa mdogo huku pato la nchi nalo likiwa linaongezeka kistahimilivu (sustainably) ikiwa ni pamoja na kuruhusu ajira kuongezeka pamoja na upatikanaji mzuri wa huduma muhimu za kijamii, basi ongezeko lolote la mishahara kwa wakati huo litakuwa hatarishi kwa uchumi wa Taifa.Wengi bila shaka wanakumbuka kwamba huko nyuma ongezeko la mishahara inayotangazwa hadharani limekuwa likiandamana na kupanda kwa kila kitu kama vile kodi za nyumba, bidhaa, mafuta na kadhalika. Watanzania ni mashahidi pia kwamba Serikali ya Awamu ya Tano chini ya Rais John Magufuli imekuwa ikiboresha huduma za kijamii nchi nzima, imekuwa ikitoa ajira kupitia miradi mbalimbali ya kimkakati kama ujenzi wa barabara za juu, reli ya kisasa na katika sekta mbalimbali ikiwepo elimu, afya nk.Hii ni ishara tosha kuwa kiongozi huyu wa nchi ambaye amekuwa kivutio kikubwa hata kwa watu wa nje ya nchi amedhamiria kwa dhati kulifanya Taifa la Tanzania kuwa Taifa lenye uchumi imara na mkubwa duniani. Kwa mwendo huu kuna dalili kubwa ya kuifikisha Tanzania katika uchumi wa kati unaotegemea viwanda na hasa kama Watanzania tutaendelea kumuunga mkono.Hivyo, katika ajenda ya kujenga na kuimarisha uchumi wa Taifa na wa wananchi walio wengi, kupandisha mishahara kwa ajili ya watumishi wa umma ambao hawafiki milioni mbili miongoni mwa Watanzania zaidi ya milioni 50 ni kuliingiza Taifa katika janga kubwa kiuchumi. Wananchi watajikuta wanateswa na bei kubwa za bidhaa, fedha yao itaendelea kukosa thamani na maisha kubadilika huku jamii ikikosa mahitaji muhimu ya kibinadamu.Wachumi wanashauri kwamba cha msingi katika uchumi unaokuwa vizuri, siyo vyema kutangaza ongezeko la mshahara hadharani bali ni kuimarisha ufanisi katika sekta zinazokuza na kusisimua uchumi (economic appetizers).Wanasema ni muhimu katika kuangalia pia maeneo nyeti yanayosaidia kudhibiti mfumuko wa bei, maeneo yanayoongeza ajira, kukuza pato la Taifa na kurahisisha wananchi kuzifikia huduma muhimu za kijamii kama afya, barabara, elimu, usalama wao na kadhalika. Hakuna ubishi kwamba serikali hii imejitahidi kuboresha sekta zote hizo muhimu kama vile kuongeza bajeti ya afya kutoka Sh bilioni mwaka 2015 hadi, inatoa elimu msingi bure, karibu kila mkoa wa Tanzania ujenzi wa miundombinu unaendelea, usalama wa watu unaimarishwa na kadhalika na kadhalika. Hakika hatuna budi kumpongeza Rais Magufuli kwa kufanikiwa kuruka kihunzi hatari kiuchumi.Tunaweza kutumia nguvu nyingi na muda mwingi wa kujenga na kuimarisha uchumi wa taifa letu, lakini haichukui hata sekunde moja kubomoa uchumi huo tuliotumia muda mwingi kuujenga na kuuimarisha tusipokuwa makini. Nimpongeze sana Rais kwa kutoharibu misingi imara iliyokwishajionesha katika kila kiashiria tajwa hapo juu katika harakati ya kujenga na kukuza uchumi wa Taifa letu.Sio mimi nasema bali wale watu wanaotumiwa na mabeberu wangesikia Rais ametangaza ongezeko la mishahara mipya wangekaa vyumbani na kugonga glasi za mvinyo na kushangilia huku wakisema; “wamejinyonga wenyewe. Baadhi yao wanaliombea mabaya Taifa letu hata kwa kujaribu kuwahadaa wananchi wetu ili ikiwezekana waendelee kutunyonya na kipora raslimali zetu kama ambavyo wamekuwa wakifanya kwa miaka mingi.Ni katika muktadha huo sisi Watanzania tupige magoti na kumwombea kiongozi wetu, Dk Magufuli ili aendelee kuliongoza na kulivusha Taifa hili kwenye uchumi duni au mazingira ambayo ni wachache wanafaidi keki ya taifa hadi kuwa Taifa lenye asali na maziwa kwa wote. Mwandishi wa makala anajiita pia Mchapa kazi na mja anayemwogopa Mungu. Makala haya ambayo hapa imefanyiwa uhariri ilichapishwa kwa mara ya kwanza kwenye Blogu ya CCM Mei 2, 2019."
bd65a7355c4891580917237c1883a7ec0447c63e," MAHAKAMA ya Hakimu Mkazi ya Wilaya ya Mpwapwa mkoani Dodoma, imeamuru kufukuliwa kwa mwili wa marehemu Benedict Msote (68), aliyefariki dunia miezi minne iliyopita ili ufanyiwe uchunguzi wa chanzo cha kifo chake.Mahakama hiyo imefikia uamuzi huo baada ya kuwepo ubishani kati ya taarifa zilizoandikwa na Mganga wa Hospitali ya Wilaya ya Mpwapwa kuhusu chanzo cha kifo cha Msote aliyefariki dunia Oktoba 5, 2018.Kwa mujibu wa Hakimu Mkazi wa Mahakama ya Wilaya ya Mpwapwa Pascal Mayumba, aliamua kutoa kibali hicho kutokana na kuwepo kwa taarifa za kuchanganya kuhusu chanzo kifo cha marehemu huyo.Aidha Hakimu Mayumba ameiambia mahakama hiyo kwamba polisi wilayani hapa walitoa ombi la kufukuliwa mwili wa Msote baada ya kuwepo kwa malalamiko ya kuwa kifo chake kilitokana na kipigo na si shinikizo la damu kama inavyodaiwa. Ofisa Upelelezi wa Polisi Mjini Mpwapwa, Makubura Kati alisema, ndugu wa marehemu walipeleka malalamiko kuwa kifo cha ndugu yao kilitokana na kipigo.Pia ulizikwa kabla mwili huo haujafanyiwa uchunguzi. Hadi sasa kijana mmoja aliyefahamika kwa jina la Emanuel Sindato amefikishwa mahakamani kujibu tuhuma za kusababisha kifo hicho. Mmoja wa watoto wa marehemu, Julius Msote alisema waliamua kufukua mwili wa baba yao baada ya kubaini kuwa kifo chake hakikutokana na shinikizo la damu kitu alichokisema kilitokana na kipigo.“Mwili wa baba tangu unafikishwa hospitalini ulitokana na kipigo na hata Fomu ya Polisi namba tatu (PF3) tulijaza, sasa ninashangazwa kuambiwa mzee alifariki dunia kwa shinikizo la damu, tatizo ambalo hajawahi kuwa nalo katika maisha yake yote,” alisema.Aidha alisema wanasubiri taarifa ya daktari aliyefanya uchunguzi huo na kubaini chanzo cha kifo cha baba yao. Uchunguzi huo ulifanywa na Mganga Mkuu Mfawidhi wa Hospitali ya Wilaya, Dk Hamza Mkingule na Bibi Afya wa Wilaya, Merry Mabangwa chini ya uangalizi wa Polisi wa Kituo Kikuu cha Wilaya. Uchunguzi huo uliofanywa na Mganga Mfawidhi na watendaji wengine utawasilishwa Januari 25,kesi hiyo itakapotajwa tena mahakamani."
bd8706678fb86ea594ff6589406a400147bf958f," WAZAZI wametakiwa kuwajengea misingi ya kimaadili watoto na vijana wao, kwa kuwa ndiyo kundi linaloharibika kwa kasi kimaadili nyakati hizi. Hayo yalisemwa jana na Padre Novatus Mbaula kwenye Ibada ya Ijumaa Kuu katika Kanisa Kuu la St. Joseph Jimbo Kuu Katoliki la Dar es Salaam.Padre Mbaula alisema kuwa mahusiano mema kati ya wazazi ni muhimu katika kuwajengea watoto wao misingi ya kimaadili, kwa kuwa watoto kwa asili yao hupokea kila kitu kutoka kwa wazazi wao. Alisema changamoto iliyopo leo ni kwa wazazi kuwachanganya watoto wao, kwa kuwapa malezi mema pamoja na vitu vingi vya hovyo, hususani kupitia matumizi ya simu za mkononi.Akirejea katika maandiko matakatifu, Padre Mbaula aliwakumbusha waumini ujumbe wa Yesu, aliowaambia akina mama waliomlilia wakati akienda Njia ya Msalaba kuwa ‘Walilieni watoto wenu’. Alisema Yesu alikuwa akiwapa ujumbe mzito wazazi hao kuwa kuna shida katika mtindo na aina ya malezi wanayoyatoa kwa watoto wao.“Nyakati hizi kuna changamoto ya wazazi kuwarithisha watoto wao mambo mema na mambo yasiyo mema, Ijumaa Kuu iwe fursa ya kujikosoa kama Yesu alivyosema ‘Walilieni watoto wenu’, leo hii kuna utapeli kupitia simu za mkononi, mapato ya siri na matumizi ya siri na dhuluma wanayoyafanya haya ni watoto wenu ndiyo maana Yesu alisema walilieni watoto wenu,” alieleza Padre Mbaula. Kwa mujibu wa Padre huyo, vyanzo vidogo vya dhambi husababisha watu kutenda dhambi au makosa makubwa katika jamii.Alisema majivuno, kiburi, hasira, watu kupenda mwili uongoze roho badala ya roho kuongoza mwili na ushirikina ni dhambi ambazo ni mtaji wa shetani kuwapotosha. Kuhusu mahusiano ya wanandoa, alisema Ijumaa Kuu inatoa funzo kwa watu wote kuwa ukombozi wa Yesu siyo tu kwa wale waliomwani bali hata kwa wale waliomtesa, hivyo wanandoa hawanabudi kuishi upendo, kuwa na moyo mmoja na roho moja katika mahusiano yao kwa ajili ya uzima wa milele.Msaidizi wa Askofu wa Kanisa la Kiinjili la Kilutheri Tanzania (KKKT) Dayosisi ya Mashariki na Pwani, Chidiel Lwiza, alisema watu bila kujali dini, kabila au mila na desturi zao, wanapaswa kuishi upendo kwa kuwa Mungu anawapenda watu wote bila kubagua. Alisema upendo huondoa chuki, fitina, hila, vita na mapigano, hivyo Mungu anawataka wanadamu wote kupitia Ibada ya Ijumaa Kuu, wawe na wajibu wa kuwapenda na kuwatunza wengine."
bdd900d7cdbbbc83616162e21fcb5770d338782b," Serikali ya Kenya imesema, kauli za kibaguzi za Mbunge wa Starehe Charles Njagua 'Jaguar' si msimamo wa Serikali hiyo.Taarifa ya Msemaji wa Serikali hiyo, Kanali Mstaafu Cyrus Oguna imelaani vikali kauli hizo, na kwamba, hazina nafasi kwenye dunia ya sasa ya utandawazi.""Wakenya wanapenda amani na kwa miaka mingi wamekuwa wakishirikiana na raia wa nchi mbalimbali. Hili ni jambo tunalofurahia kama Taifa na tunataka tuliendeleze"" imesema taarifa hiyo.Kwa mujibu wa Oguna, Serikali inazichukulia kauli za Jaguar kama jambo nyeti na imeagiza hatua zichukuliwe.Serikali imewahakikishia raia wa kigeni waliopo nchini humo na wanaopenda kwenda huko kuwa wapo salama wao na mali zao.Jaguar amekamatwa leo nje ya ukumbi wa Bunge nchini Kenya.Mwanasiasa huyo ambaye pia ni mwanamuziki amerekodiwa akiwataka wafanyabiashara Watanzania, Wachina na Waganda waondoke nchini humo."
bdf43ae46589b7b5cfbd0ef5832c0c03f8b9f6b4," WAZIRI wa Nishati, Dk Medard Kalemani amewatimua kazini Mhandisi Faustina Tuya na Mtaalamu Msaidizi wa Ushauri na Ufundi, Gady Eliya katika mradi wa Wakala wa Kusambaza Umeme Vijijini (REA) katika kijiji cha Kimnyaki wilayani Arumeru mkoani Arusha.Akizungumza na wananchi katika jana Viwanja vya Shule ya Msingi Olimringaringa Kata ya Kimnyaki juzi, Waziri Kalemani aliagiza wataalamu hao wawili waondoke mara moja kwenye kazi hiyo kwani wameshindwa kumsaidia mkandarasi wa kampuni ya Nipo Group na hawawezi kwenda na kasi ya mradi huo.“Sitaki kuwaona hapa hawa watu wawili waondoke kuanzia leo na kesho waje wengine kumsaidiana na huyu mkandarasi, sababu ninachotaka wananchi wapate umeme kwa wakati, haiwezekani miezi minne tangu mradi huu wa REA awamu ya tatu, lakini hadi leo vijiji viwili kati ya 13 ndivyo vimewekwa umeme,” alisema.Pia alimwagiza mkandarasi wa kampuni ya Nipo Group anayetekeleza mradi huo katika Wilaya ya Longido na Arumeru,ambako kote alifaya ziara ya kukagua miradi, kuhakikisha ndani ya siku kumi anaunganisha umeme kwenye vijiji kumi vya kila wilaya hizo, vinginevyo naye atatumbuliwa.Dk Kaleman alimwagiza Meneja wa Tanesco Wilaya ya Arumeru na Wilaya ya Longido, kumfuatilia mkandarasi huyo ili akishindwa ndani ya siku hizo alizotoa kutimiza agizo hilo apewe barua ya kusitisha mkataba wake. Alisema kazi hiyo wamepewa wakandarasi wazawa ili kuwapima kama wanaweza kuendana na kasi ya Rais John Magufuli na endapo watashindwa miradi hiyo itapewa Tanesco kwa sababu wana uwezo wa kuitekeleza wenyewe.Aidha alisema hatapenda katika kazi za uwekaji umeme huo kwenye vijiji vya miradi aone au kusikia shughuli za ubebaji nguzo, uchimbaji mashimo au kubeba nyaya zinafanywa na vibarua kutoka nje ya eneo husika, bali zifanywe na vijana wa maeneo ya mradi ili nao wapate vipato. Pia alisema hatapenda kuona mfanyakazi wa Tanesco akijihusisha na suala la ufungaji nyaya kwenye nyumba za watu bali zifanywe na wataalamu na iwapo atapata taarifa kuwa kuna wafanyakazi wa shirika hilo wamehusika, atawatumbua mara moja.“Lakini naagiza pia mnapoandikisha wateja wapya hawa wekeni mezani gharama za kufungiwa umeme huu Sh 27,000 na vifaa maalumu vya kuwezesha umeme ndani ya nyumba ndogo vya Umeta bila kuunganisha nyaya, ili mteja achague tangu siku ya kwanza. Alisema vifaa kama Umeta watazitoa bure kiasi cha mita 250 na wale watakaoomba kuunganishiwa umeme baadaye ndio watalazimika kununua kwa gharama isiyozidi Sh 36,000. Alitoa wito kwa Zahanati,nyumba ndogo, vituo vya Polisi kuunganisha umeme kwa kutumia Umeta, badala ya kuingia gharama ya kuunganisha nyaya."
be566a7ad37160a761be7e73d469acbe9b775367," Promosheni hiyo inayoinua maisha ya Watanzania kila kukicha, imemuibua Urio ambaye akizungumza kwa njia ya simu baada ya kujulishwa ushindi wake, alisema alikuwa mapumzikoni mkoani Kilimanjaro na kwamba ushindi huo umefungua neema zaidi katika maisha yake.“Maisha ya sasa ni magumu sana na ni vigumu kwa mtu wa kawaida kupata kiasi kikubwa cha fedha kwa mkupuo, yaani ni vigumu kuamini kwamba mtu unaweza kupata Shilingi milioni 20 kiurahisi tu, lakini leo nimeamini kupitia Vodacom haya yote yanawezekana. “Sasa nimeona mwanga katika maisha yangu, nitajiendeleza kibiashara na kuhakikisha ninakuwa na mafanikio na kuendelea kuwaunga mkono Vodacom kwa kuyabadilisha maisha yangu,” alisema Urio na kusisitiza hakukata tamaa ya kushiriki licha ya kusikia wengi wakijizolea fedha na pikipiki za Vodacom.Akizungumzia promosheni hiyo, Meneja Uhusiano wa Umma wa Vodacom Tanzania, Matina Nkurlu, alisema; “mwitikio ni mkubwa sana tangu tuanze. Mpaka hapa tulipofikia wengi wamejishindia bodaboda kwa ajili ya usafiri ama kuanzisha biashara kutokana na zawadi za fedha taslimu wanazovuna kupitia Vodacom.“Nia ya Vodacom ni kuhakikisha inaboresha maisha ya wateja wake ambao wamekuwa wakituunga mkono siku zote na kutufanya kuendelea kuwa namba moja. Tunawaahidi tutaendelea kushirikiana nao na kuhakikisha tunaboresha maisha ya wateja wetu kwa kuwaletea promosheni zaidi na zaidi.” Nkurlu aliongezea kwa kusema; “mitaji ni kilio kikubwa cha wajasiriamali wengi nchini.Kuunga mkono jitihada za wajasiriamali nchini kote ni lengo mojawapo la kampuni yetu, hivyo tunaamini kwa bodaboda pamoja na fedha hizi tunazozitoa kwa washindi zitasaidia kupiga hatua kibiashara na kuboresha maisha yao”.“Ninawasihi wateja wengine wa Vodacom waendelee kushiriki katika Promosheni hii ili nao wapate mafanikio ambayo wengine wameyapata na wanayoendelea kuyapata kwani mwishoni mwa mwezi huu watachezesha droo kubwa ya kupata mshindi wa shilingi milioni 30.”Hadi sasa watu 315 wamejishindia pikipiki; ”bodaboda” huku jumla ya fedha taslimu kiasi cha Sh milioni 211 kati ya Sh milioni 330 zikiwa zimeshanyakuliwa. Wakati bodaboda zaidi ya 115 zikisubiri washindi, washindi wa pesa taslimu Sh milioni 119 pia wanasubiriwa kwa wateja ambao watashiriki promosheni hiyo kwa kutuma neno PROMO kwenda namba 15544."
be7413153d0f555f0616d4606917167f2c8ee2ca, Mazrui alisema hayo wakati alipozungumza na gazeti hili akielezea hatua zilizofikiwa na kuitambua rasmi karafuu ya Zanzibar kimataifa.Alisema Shirika la Kimataifa la Biashara la Ubunifu wa Bidhaa na Hatimiliki (WIPO) tayari limezitambua karafuu hizo pamoja na ladha yake kwamba ndiyo pekee inayozalishwa Zanzibar.Alifafanua na kusema hatua hiyo ni faraja kubwa kwa Zanzibar pamoja na wakulima kwa ujumla ambapo itaongeza uwezo wa uzalishaji wa Karafuu na kupata bei nzuri katika soko la dunia.
bea74a5ec769faf97fab64087a4b5289a5d15041,"['Barcelona wamewasilisha ofa ya usajili ya dakika za majeruhi kujaribu kuipiku Manchester United kiungo wa Sporting Lisbon Portugal midfielder Bruno Fernandes, 24. (Mirror)', 'Barcelona ilipanga kumsajili Fernandes kutoka Sporting na kisha kumpeleka kwa mkopo Valencia ili kumnasa mshambuliaji wa Valencia Rodrigo,28 - lakini mazungumzo na mipango hiyo inaelekea kuanguka. (ESPN)', 'Hata hivyo, Barcelona inaonekana wamekata tamaa ya kumsajili Rodrigo kutokana na dau kubwa la usajili ambalo Valencia wamekuwa wakilitaka. (Standard)', 'Tetesi za Soka Ulaya Jumanne 28.01.2020Wakati huohuo, Manchester United wamefikia maamuzi ya kumfanya kipaumbele chao cha usajili mwishoni mwa msimu mshambuliaji wa Valencia Maxi Gomez, 23, ambaye bei ya kuuzwa kwa mujibu wa mkataba wake ana thamani ya pauni milioni 118.5m. (Cadena Ser - in Spanish)', 'Arsenal haitakubali kumuuza mshambuliaji wao raia wa Gabon Pierre-Emerick Aubameyang, 30, kwa dau la chini ya pauni milioni 50. Barcelona inaripotiwa kumnyatia mshambuliaji huyo. (Express)Sheffield United ndiyo klabu pekee ambayo imepeleka ofa ya usajili kwa kiungo wa klabu ya Genk na taifa la Norway Sander Berge, 21, ambaye ana thamani ya pauni milioni 27. (Mail)', 'Tottenham wanajipanga leo Jumatano kukamilisha usajili wa mshambuliaji wa PSV Eindhoven na Uholanzi Steven Bergwijn, 22. (Sky Sports)', 'Spurs pia wamewasiliana na  Chelsea juu uwezekano wa kumsajili mshambuliji wa Ufaransa Olivier Giroud, 33. (90min)Southampton wanatarajiwa leo Jumatano kukamilisha usajili wa mkopo wa beki wa Tottenham Kyle Walker-Peters, 22. (Mail)', 'Mshambuliaji wa Uruguay Edinson Cavani, 32, amewaaga wachezaji wenzake wa PSG huku uhamisho wake kuelekea Atletico Madrid ukinukia. (Express)', 'Kiungo wa Uholanzi Georginio Wijnaldum, 29, amekiri kuwa hana hakika kama atasalia Liverpool msimu ujao. (Talksport)', 'Afisa Mtendaji Mkuu wa Bayern Munich Karl-Heinz Rummenigge amegoma kusema kama wamekata tamaa ya kumsajili winga wa Manchester City na Ujerumani Leroy Sane, 24. (Mirror)Kama mbadala wa Sane, Bayern wameelekeza nguvu zao kwa kiungo wa Atletico Madrid na Ufaransa, Thomas Lemar, 24. (France Football)']"
bed4cf019dbc672c9bc022f835928fc09d051523," PAPY Tshishimbi jana aliifungia Yanga bao pekee katika ushindi wa bao 1-0 kwenye mechi ya kirafi ki dhidi ya AFC Leopards ya Kenya uliochezwa kwenye uwanja wa Sheikh Amri Abeid mjini Arusha.Iliilazimu Yanga kusubiri mpaka dakika ya 83 kuandika bao hilo katika mechi hiyo iliyokuwa ya vuta nikuvute.Tshishimbi alifunga bao hilo kwa kichwa akiunganisha mpira wa kona uliopigwa na Patrick Sibomana.Kabla ya bao hilo, Tshishimbi alikosa bao la wazi katika dakika ya 13 baada ya kupiga kichwa kilichokwenda pembeni ya lango akibaki peke yake na kipa wa Leopards.Hiyo ni mechi ya pili Kanda ya Kaskazini kwa Yanga baada ya kufungwa mabao 2-0 na Polisi Tanzania Ijumaa kwenye uwanja wa Ushirika Moshi.Kocha Mwinyi Zahera ametumia vikosi viwili tofauti katika mechi hizo akisisitiza kutaka wachezaji wanaotambua sababu ya kusajili na timu hiyo.Timu hiyo inajiandaa na mechi ya marudiano ya hatua ya awali ya Ligi ya Mabingwa dhidi ya Township Rollers ya Botswana itakayofanyika mjini Gaborone mwishoni mwa wiki hii.Yanga inahitaji ushindi katika mechi hiyo baada ya kutoka sare ya bao 1-1 katika mechi ya kwanza iliyochezwa wiki mbili zilizopita kwenye uwanja wa Taifa Dar es Salaam."
bee828e72df09d02d66c07c1d9f459534f35232b," LEO ndio leo kwa timu ya taifa ya Tanzania, Taifa Stars, wakati itakapocheza dhidi ya Uganda katika mchezo wa mwisho wa kufuzu kwa fainali za Kombe la Mataifa ya Afrika, Afcon 2019, zitakazofanyika Misri Juni mwaka huu.Maelfu ya watazamaji wanatazamiwa kumiminika kwenye Uwanja wa Taifa Dar es Salaam wakiongozwa na Waziri Mkuu, Kassim Majaliwa anayetarajiwa kuwa mgeni rasmi katika mchezo, ambao ushindi ni muhimu kwa Stars.Pamoja na kuhitaji ushindi kwa Stars, pia ni jambo jema kwa mapenzi wa soka kuiombea dua baya Lesotho ili ifungwe au kutoka sare, ambayo nayo leo itashuka dimbani ugenini kucheza dhidi ya Cape Verde.Stars na Lesotho kila moja ina pointi tano na endapo timu hizo zote zitashinda au kutoka sare katika mechi zao za leo, zitaendelea kuwa na pointi sawa, hivyo kutokana na rekodi ya timu hizo mbili zililipokutana, basi Lesotho watapenya kutokana na matokeo yao mazuri ya kuifunga Stars kwao.Katika mchezo wa kwanza wa timu hizo uliofanyika kwenye Uwanja wa Azam Complex, timu hizo zilitoka sare ya kufungana 1-1 na tulipokwenda kwao, tukafungwa 1-0, hivyo kutoka ya rekodi ya `head to head’ ya timu hizo, Lesotho ina matokeo mazuri.NI ZAMU YETU Wimbo au usemi uliopo sasa mitaani, katika vyombo vya habari na hata katika mabasi ya dala dala : “Ni Zamu Yetu Kwenda Afcon 2019”. Kauli hiyo imekuja baada ya Tanzania kushindwa kushiriki hatua hiyo ya fainali tangu iliposhiriki mara ya kwanza na mwisho mwaka 1980 zilipofanyikia Lagos, Nigeria.Miaka 39 kama sio 40 ni mingi kwani ni sawa na umri wa mtu mzima, hivyo kwa nchi kushindwa kushiriki fainali hizo kwa kipindi kama hicho ni jambo kubwa sana na sasa wakati umefika.Viongozi, makocha na wachezaji wengi wamepita katika timu hiyo na kilichokuwa Chama cha Soka (FAT), sasa Shirikisho la Soka Tanzania (TFF), hivyo ni jukumu la wachezaji kuhakikisha leo Tanzania, kwanza inashinda mchezo huo na baadae kufuzu, ikitegemea matokeo ya Lesotho dhidi ya Cape Verde.KOCHA AMUNIKE Kocha wa Taifa Stars, Emmanuel Amunike amesema kuwa timu yake ina ari kubwa na iko tayari kwa ajili ya mchezo huo na ana uhakika wa kuibuka na ushindi na kufuzu kwenda Misri kwa fainali hizo.Timu hiyo ilikuwa iklifanya mazoezi mara mbili kwa siku, ambapo asubuhi walikuwa wakijifua kwenye Uwanja wa Boko Veterani wakati jioni kila siku walikuwa wakijimwaga kwenye Uwanja wa Taifa.Amunike alisema kuwa kikosi chake kina wachezaji wengi wa kulipwa wenye ari kubwa ya ushindi pamoja na wale wanaocheza soka nyumbani, ambao wanataka kufuzu ili watangaze majina yao zaidi kupitia mashindano hayo ya Afcon 2019.Wanaocheza nje ya nchi na wana ari kubwa ni Mbwana Samatta wa KRC Genk ya Ubelgiji, kiungo Farid Malik Mussa na mshambuliaji Shaaban Iddi Chilunda wanaocheza Hispania, Thomas Ulimwengu wa JS Saoura ya Algeria na Himid Mao wa Petrojet. Wengine ni Yahya Zayd wa Ismailia, Shiza Kichuya wa ENPPI za Misri, Simon Msuva wa Difaa Jadida ya Morocco, Rashid Mandawa wa BDF XI ya Botswana na Hassan Kessy wa Nkana FC ya Zambia wote wapo vizuri.KAMATI YA STARS Mwenyekiti wa Kamati ya Saida Taifa Stars Ishinde, Mkuu wa Mkoa wa Dar es Salaam, Paul Makonda alithibitisha kuwa Majaliwa ndiye atakuwa mgeni rasmi katika mchezo huo, ambao kiingilio chake cha chini kabisa ni sh 2,000.Mechi hiyo itachezeshwa na marefa kutoka nchini Gabon, ambao ni Eric Arnaud Otogo Castane atakayepuliza kipyenga akisaidiwa na Moussounda Montel na Marlaise Ditsoga Boris.Wachezaji wazawa walipo kambini ni makipa Aishi Salum Manula wa Simba SC, Aaron Kalambo wa Tanzania Prisons, Metacha Mnata wa Mbao FC na Suleiman Salula wa Malindi SC.Mabeki ni Vincent Philipo wa Mbao FC, Ally Mtoni ‘Sonso’ wa Lipuli FC, Kennedy Wilson wa Singida United, Aggrey Morris wa Azam FC, Erasto Edward Nyoni wa Simba SC, Gardiel Michael, Andrew Vincent ‘Dante’ na Kelvin Yondan (Yanga SC).Viungo ni Mudathir Yahya wa Azam FC, Feisal Salum wa Yanga SC, Jonas Mkude na mshambuliaji John Bocco, wote wa Simba SC. Mechi zingine leo ni kati ya Zimbabwe na Congo, na Libya dhidi ya Afrika Kusini. Kila la heri Taifa Stars."
bf35626b5186ba5c90d24bc102099569e99f2c05," WAZIRI wa Nishati, Dk Medard Kalemani amesema serikali imeanza kupitia upya mikataba yote ya mafuta na gesi ukiwemo mkataba wa Songas.Akijibu hoja za wabunge waliochangia taarifa ya Kamati ya Kudumu ya Bunge ya Nishati na Madini, Dk Kalemani alisema hatua hiyo imefikiwa baada ya Kamati ya Maalumu ya Bunge, iliyoundwa mwaka jana na Spika wa Bunge, Job Ndugai kutoa mapendekezo ya kuipitia upya mikataba hiyo.“Kwa hiyo suala la kwamba mkataba wa Songas ufutwe, ufanyiwe maboresho au urekebishwe majibu yake yatatokana na mapendekezo ya kamati ambayo sasa marekebisho ya mapitio ya mikataba yanafanyika.“Ni matumaini yetu matokeo ya mapitio ya mikataba yatakuja na uboreshaji wa miakataba hiyo ambayo nia ya Watanzania ni kuhakikisha stahili ya watanzania inapatikana,” alisema Dk Kalemani na kuongeza: “Kwa hiyo, niwaondoe wasiwasi wabunge kwamba, kwa vile mikataba inapitiwa upya kupitia Ofisi ya Mwanasheria Mkuu wa Serikali, ni matumaini yetu mapitio haya yataboresha zaidi siyo kwa upande wa Songas tu, bali kwa mikataba yote ya kuzalisha gesi pamoja na utafiti wa gesi na mafuta hapa nchini.”Dk Kalemani alizungumzia miradi mikubwa ya kuzalisha umeme nchini, akisema kwa mara kwanza Tanzania imeingia kwenye ulingo wa kidunia kwenye miradi mikubwa ya kuzalisha umeme inayoanzia megawati 2,000. Alisema Tanzania ni nchi ya 60 kati ya nchi 70 zenye miradi mikubwa na kabla ya hapo, ilikuwa haisomeki hata Afrika kwenye miradi mikubwa ya kuzalisha umeme, tofauti na sasa ambako kuna miradi mikubwa inatekelezwa.“Leo tunaongelea mradi wa Stiegler’s Gorge wenye uwezo wa kuzalisha megawati 2,116 ni mradi wa nne kwa ukubwa Afrika, wakandarasi wanaotekeleza mradi huu wanatoka katika nchi ambazo zipo katika nchi tano za kuzalisha umeme mkubwa duniani. Kwa hiyo, hatuna shaka nao na hatuna shaka na uamuzi wa serikali, ni matumaini yetu mradi utatekeleza vizuri sana,” alisema.Alisema utekelezaji wa mardi huo, ndio unaanza na kwamba mkandarasi atalipwa fedha kulingana na kazi, itakayofanyika na siyo kulipwa fedha nyingi kwa wakati mmoja. “Kwa hiyo hatutarajii mkandarasi kuwa amelipwa fedha nyingi kwa sasa, ndio maana hadi sasa tumelipa shilingi bilioni 26 tu kati ya bilioni 700 ambazo ndio gharama ya utekelezaji wa mradi na tayari tumeshasaini mkataba mwezi uliopita,” alieleza.Kuhusu umuhimu wa mradi huo, Dk Kalemani alisema pamoja na kutekeleza miradi mchanganyiko ya kuzalisha umeme, kama ambavyo serikali inaendelea kuzalisha umeme wa megawati 300 ulioanza kutekelezwa mkoani Mtwara kupitia kampuni ya JICA, mradi huo una uwekezaji wa takriban dola za Marekani milioni 395.Alisema mradi huo unaanza kutekelezwa Juni mwaka huu na unatarajiwa kukamilika Juni 2022. Kwamba umeme huo utasafirishwa kwenye Gridi ya Taifa kutoka Mtwara hadi Dar es Salaam umbali wa kilometa 512. Akizungumzia mradi wa Kinyerezi II, alisema serikali inaendelea na utekelezaji wa mradi huo."
bf89671f753e19f5467f79fb9ab2bb9e40ad0665," Mpaka wabunge wa Tanzania wanaridhia umoja huo Juni 25 mwaka huu, Tanzania ilikuwa ya kwanza kufanya hivyo na hakuna nchi nyingine iliyokuwa imeridhia ambapo mwisho wa kufanya hivyo ilikuwa Julai mosi mwaka huu.Mkuu wa Mawasiliano serikalini katika Wizara ya Ushirikiano wa Afrika Mashariki, Vedastina Justinian alisema iwapo nchi zote zitaridhia itakuwa imeruhusu kuanza kwa mchakato mrefu wa kuelekea sarafu moja kuanza.Alisema mwaka jana wakuu wa nchi walisaini itifaki hiyo katika mkutano mkuu uliofanyika Kampala, Uganda na kupeana muda wa kila nchi kuridhia.“Madhumuni ya umoja wa fedha ni kujenga ukanda tulivu wa kifedha wa jumuiya hiyo utakaorahisisha na kusaidia ukuaji wa biashara na shughuli za kiuchumi ndani ya jumuiya,” alisema.Alisema manufaa yatokanayo na umoja wa fedha ni kupunguza gharama ya kufanya biashara katika nchi wanachama na hivyo kuhamasisha ukuaji wa biashara baina ya nchi wanachama.Pia kuwezesha nchi wanachama kuwa na kiwango kidogo na tulivu cha mfumuko wa bei na kuwawezesha nchi wanachama kuwa na viwango vidogo vya riba ya kukopa.Justinian alisema katika utekelezaji wa itifaki hiyo utafanyika hatua kwa hatua kwa kuzingatia mpango kazi ulioandaliwa na nchi wanachama na kufikia vigezo vilivyokubalika vya muunganiko wa uchumi mpana na masharti mengine yaliyoainishwa katika itifaki.Alisema kwa kutambua kuwa nchi zote wanachama haziwezi kufikia vigezo hivyo na masharti mengine ya kuanzisha umoja wa fedha kwa wakati mmoja, na itifaki inaruhusu kwamba iwapo aghalau nchi tatu zitafikia vigezo na masharti mengine yaliyoainishwa zianzwe za kuanza kutumia sarafu moja."
bfa451a648def2c224fc61df21474efaef897a31," TUME ya Taifa ya Uchaguzi (NEC), Benki ya CRDB na Benki ya Posta na taasisi nyingine kubwa nchini ni miongoni mwa wadaiwa sugu 191 wa nyumba za Shirika la Posta Tanzania.Zipo pia kampuni za simu za mkononi ikiwemo Tigo na Airtel, taasisi na mashirika ya umma.Wadaiwa hao wako kwenye hatihati ya kukabiliwa na mkono wa sheria, ikiwamo mali zao kukamatwa na kupigwa mnada kufidia kodi na malimbikizo wanayodaiwa na shirika hilo.Wadaiwa ni watu binafsi na taasisi mbalimbali zilizomo kwenye majengo ya shirika na wengine waliohama na kuacha malimbikizo ya kodi ambao shirika limewapa siku 30 ili ifikapo mwisho wa mwezi huu wawe wamelipa.Taarifa hiyo ambayo ilitaja Julai 30, mwaka huu kuwa muda wa ukomo wa kuwa wamelipa, ilifafanua kwamba watakaokaidi mali zao zitakamatwa na kupigwa mnada kufidia kodi na malimbikizo yaliyotokana na kodi kwenye majengo ya shirika yaliyoko maeneo mbalimbali nchini.Kwa mujibu wa taarifa hiyo yenye orodha ya majina ya wapangaji na kiasi cha fedha wanachodaiwa, wadaiwa wengi ni taasisi zikiwamo benki, kampuni za simu za mkononi, kampuni za uwakili na mashirika.Wenye madeni makubwa na kiasi kwenye mabano ni pamoja na Tume ya Taifa ya Uchaguzi NEC (Sh milioni 490.7); TTCL Sokoine (Sh milioni 345.9); TTCL Makao Makuu (Sh milioni 251); UTT Microfinance Reconciliation (Sh milioni 204.5); TTCL Morogoro (Sh milioni 113); Benki ya Posta (Sh milioni 106); Benki ya CRDB Dar es Salaam (Sh milioni 103); Uitdagar Consultancy (Sh milioni 90.4).Taasisi zinazodaiwa kodi kwa majengo mengi katika maeneo mbalimbali ni benki ya CRDB ambayo licha ya Dar es Salaam, inadaiwa pia majengo yaliyoko Mahenge, Kibondo, Marangu, Mwanga, Same, Bunda, Singida, Manyoni, Magu, Chato, Ifakara, Tukuyu, Nachingwea, Korogwe na kwenye ofisi mbalimbali za ATM.Benki ya Posta (TPB) inadaiwa kodi/malimbikizo kwa majengo ya Arusha, Mbinga, Usa River, Kyela, Makambako, Tunduma, Nachingwea, Korogwe, Mwanza na makao makuu.Benki ya Wanawake inadaiwa katika majengo yaliyoko Dodoma, Mwanza, Makambako, Mbeya na Iringa. Kampuni ya Al Outdoor inadaiwa kwa majengo mawili yaliyoko Dar es Salaam na mengine yako Arusha na Moshi. Kwa upande wa kampuni za simu za mkononi, Tigo inadaiwa majengo ya Mbeya na Kondoa; Airtel inadaiwa Shinyanga, Same na Tunduru wakati Zantel inadaiwa kwa jengo la Ilala.Posta Masta Mkuu alishukuru wapangaji wanaotimiza wajibu wao wa kulipa kodi kwa wakati na kuwezesha sherika kufanya mipango yake ya maendeleo kwa Watanzania."
bfcada19f8807fbee284f3b4a72397bc226f10b3," MCHEZAJI wa Azam FC, Mudathir Yahya amesema uimara wa safu ya ulinzi ndani ya kikosi hicho ni sababu iliyochangia timu hiyo kuibuka na ushindi kwenye uwanja wao wa Chamazi Complex kwa mabao 2-1 dhidi ya Biashara United ya Musoma mkoani Mara.Ushindi huo umeisaidia timu hiyo kufikisha pointi 47 na kupunguza pengo kati yao na vinara wa Ligi Kuu Tanzania Bara Yanga SC, wanaoongoza kwa pointi 53 hadi sasa.Katika mchezo huo, Biashara walikuwa wa kwanza kufumania nyavu za wenyeji kupitia kwa mchezaji wao Daniel Manyenye.Mabao ya kikosi cha Azam yaliwekwa kimiani na nyota wa Salum Abubakar ‘Sure Boy’ na Ramadhan Singano yalitosha kabisa kukifanya kikosi hicho kuchomoza na pointi tatu muhimu na kuwafurumusha Biashara.Akizungumza baada ya kukamilika kwa mtanange huo uliokuwa wavuta nikuvute kwa wawili hao , Yahya alisema timu hiyo ina safu nzuri ya ulinzi,mpira ukipanda na wao wanapanda kuongeza mashambulizi hivyo ilikisaidia kikosi hicho kuibuka na ushindi kwenye mchezo huo.“Kusema kweli Azam ina safu nzuri na wachezaji wote wanapanda kuongeza nguvu kwenye kushambulia, lakini tupokwenda mapumziko Mwalimu Hans Van Pluijm alitusisitiza mabeki waendelee kupanda ili kusaidia mashambulizi ni sababu iliyotufanya kupata ushindi kwenye mchezo wa leo,”alisema Yahaya.Safu ya ulinzi ya kikosi hicho kwenye mchezo huo kiliundwa na Agrey Moris ,Yakubu Mohammed ,Bruce Kangwa na Nickolas Wadada.Alisema mchezo huo ulikuwa na upinzani mkali hasa kwa wapinzani wao kutangulia kufunga bao la mapema kipindi cha kwanza iliwachanganya kwa kiasi kikubwa lakini walipoingia kipindi cha pili katika mchezo huo walicheza kwa tahadhari kubwa huku wakiwa na mipango ya kufunga mabao mengi.Katika mchezo huo wa Ligi Kuu Tanzania Bara, Biashara wanapaswa kujilamu wenyewe kwa kushindwa kutumia nafasi walizozipatab hasa kipindi cha kwanza kuweza kujipatia mabao zaidi ya moja walilopata kwenye mchezo huo na kuwachanya mwenyeji wao.Kwa matokeo katika mchezo huo, Azam wanaendelea kushika nafasi ya pili kwenye msimamo wakiwa napointi 47 baada ya kucheza michezo 20 huku Biashara wakishika nafasi 18 wakiwa na pointi 20 baada ya kucheza michezo 23."
bfd4b483a02b1d0b52e26f3b5497bd4f242513ad," Mwakyembe alisema kuwa bodi hiyo imekuwa ikifanya kazi kubwa na anautambua mchango wao lakini kuna baadhi ya vitu anaona haviendi sawa.Akizungumza wakati wa kupokea taarifa ya utendaji wa bodi hiyo Dar es Salaam jana, Mwakyembe alisema kuwa bodi hiyo imeundwa kwa lengo kuhakikisha tasnia ya filamu inasonga mbele bila kumong’onyoa maadili ya taifa.Alisema kuwa kwa sasa nchi ipo kwenye kipindi cha muingiliano wa kitamaduni kutoka mataifa mbalimbali na filamu nyingi kutoka nje zimekuwa zikiingia nchini hivyo kama hapatakuwa na umakini wa kudhibiti wa hali ya juu basi nchi itapoteza utamaduni wake.Alisema kuwa kuanzia sasa anatoa agizo na anataka litekelezwe mara moja na Mamlaka ya Mawasiliano Tanzania (TCRA), Kamati ya Maudhui pamoja na Bodi ya Filamu Tanzania kukaa na kupanga madaraja ya filamu na mpaka kufikia mwanzoni mwa Juni yaanze kutumika kote nchini.“Bado zipo filamu ambazo hazina daraja hazioneshi zinatakiwa ziangaliwe na watu wa umri gani, hivyo naagiza TCRA, Kamati ya Maudhui na Bodi ya Filamu mwisho mwezi wa sita kuanzia hapo ni marufuku kwa TV au jumba la sinema kuonesha filamu ambayo haina muda,” alisema Mwakyembe.Aliongeza, kutokana na kuwepo kwa vibanda vya kuoneshea sinema kiholela ambavyo vingine vinatumika kuoneshea picha chafu zisizozingatia maadili na watazamaji wake baadhi wakiwa watoto hivyo bodi hiyo kuanzia sasa ianze kuandaa rasimu ya kuzuia tatizo hilo ambapo mpaka kufikia Mei mwaka huu iwe tayari ameshakabidhiwa mezani kwake.“Vyombo vinavyohusika na usimamizi wa kazi za wasanii COSOTA, Bodi ya maudhui na Bodi ya Filamu nataka mkae kwa pamoja na kuangalia njia za kudhibiti wizi wa kazi za wasanii.“Naagiza mjadili na ndani ya wiki moja iwe tayari mniletee ripoti Dodoma ili kuangalia hatua ya kuchukuliwa wale ambao wenye kesi za wizi wa kazi za sanaa, haiwezekani watu wakakamatwa na kesi zikakaa muda mrefu kwa maelezo ya zuio, hakuna zuio la muda mrefu ambalo halipatiwi ufumbuzi,” alisema Mwakyembe."
c0120e482e4c0f6c32d8105ce88c91324380bc01," MAMLAKA ya Ukanda wa Uwekezaji (Epza) imewahimiza wajasiriamali wakubwa na wa kati kuchangamkia fursa zinazopatikana katika kanda maalumu za uwekezaji kwa kusambaza malighafi, huduma na bidhaa nyingine zinazohitajika na viwanda vinavyozalisha katika kanda hizo.Pamoja na hayo, wajasiriamali wana nafasi ya kujiunga pamoja kutafuta mitaji mikubwa kuwawezesha kuwekeza katika kanda hizo ambazo zinatoa misamaha mbalimbali ya kodi kwa bidhaa zinazozalishwa kwa kuuzwa nje ya nchi.Akizungumza na gazeti hili wakati wa maonesho ya wajasiariamali yaliyoandaliwa na Shirika la Maendeleo ya Viwanda Vidogo (SIDO) mkoani Simiyu, Ofisa wa EPZA, Nakadongo Ngomuo, alisema mamlaka hiyo imeshiriki katika maonesho ili kutoa elimu kwa wajasiriamali wa kada mbalimbali.EPZA ilianzishwa kwa minajili ya kuinua sekta ya viwanda hasa vinavyozalisha bidhaa za kuuzwa nje ya nchi ili kuipatia nchi fedha za kigeni.Wawekezaji katika kanda hizo wamechangia kutoa ajira mpya na pia kuboresha teknolojia ya uzalishaji viwandani, alisema.Ngomuo alitolea mfano mmoja wa fursa kuwa ni uzalishaji na usambazaji wa vifungo vya nguo na nyuzi katika kiwanda cha kuzalisha nguo aina ya ‘jeans’ kinachoitwa Tooku Garments Tanzania kilichopo katika ukanda wa uwekezaji katika eneo la Mabibo jijini Dar es Salaam.Takwimu zilizopo zinaonesha kuwa tangu serikali itoe agizo mwaka jana kwa kila mkoa kuanzisha viwanda 100 vya kada mbalimbali tayari viwanda 1,280 vimeanzishwa sehemu mbalimbali nchini.Wawekezaji katika kanda za uzalishaji wa bidhaa za nje EPZ, wananufaika na misamaha mbalimbali ya kodi katika miaka 10 ya kwanza ya uwekezaji wao ambopo wanatakiwa kuuza nje ya nchi asilimia 80 ya bidhaa wanazozalisha na asilimia 20 iliyobaki katika soko la ndani.Kwa mujibu wa Naibu Waziri wa Viwanda, Biashara na Uwekezaji, Stella Manyanya, serikali imeongeza bajeti ya SIDO kutoka Sh bilioni 2.4 kwa mwaka mpaka kufikia Sh bilioni 26 ili kuwezesha shirika hilo kuchagiza uchumi wa viwanda.Mkuu wa Mkoa wa Simiyu, Antony Mtaka, alisema maonesho hayo ni fursa ya kibiashara na wananchi wa mkoa huo kujionea bidhaa zinazotengenezwa na wajasiriamali mbalimbali kutoka nje ya mkoa huo.Akizungumzia maonesho hayo, Kaimu Mkurugenzi wa Sido, Shoma Kibende alisema zaidi ya wajasiriamali 1,000 walishiriki katika maonesho hayo ya wiki moja."
c021db26b2e37b3f2a09404dd7a977ed10f9e0d5," TIMU ya soka ya Simba jana ilikata tiketi ya kucheza fainali ya mashindano ya SportPesa Super Cup baada ya kuifunga Kakamega Home Boyz kwa penalti 5-4, katika mchezo uliopigwa kwenye Uwanja wa Afraha mjini hapa. Ushindi wa mabingwa hao wapya wa Tanzania Bara, haukuwa rahisi kwani walihitaji kutoka jasho na damu baada ya vijana wa Kakamega kuwang’ang’ania na kulazimisha suluhu hadi dakika 90 za kawaida zinamalizika na kufanya mchezo huo kwenda katika matuta.Waliofunga penalti za Simba Sports jana ni Haruna Niyonzima, Erasto Nyoni, Shomary Kapombe, Shiza Kichuya na Jonas Mkude, wakati penalti ya mwisho ya Kakamega iliota mbawa baada ya mpigaji kupaisha. Simba SC sasa Jumapili katika fainali na bingwa wa Kenya na mshindi wa mwaka jana wa SportPesa Super Cup, Gor Mahia baada ya jana kuifunga Singida United 2-0.Ikumbukwe mchezo wa kwanza pia Simba ilipenya kwa matuta, ikishinda kwa penalti 3-2 baada ya sare ya 0-0 dhidi ya Kariobangi Sharks nayo ya Kenya, kabla ya kuendeleza ushindi wa staili hiyo mbele ya Kakamega iliyowatoa Yanga ya Tanzania pia kwa kuwachapa 3-1.Fainali ya michuano ya SportPesa Super Cup 2018 itafanyika Jumapili na mshindi pamoja na kupata dola za Marekani 30,000 pia atapata nafasi ya kwenda kucheza na klabu ya Everton kwenye Uwanja wa Goodison Park mjini Liverpool, England.Mshindi wa pili atajipatia dola za Marekani 10,000, wa tatu dola 7, 500 na wa nne dola za Marekani 5,000 wakati timu nyingine zitapewa kifuta jasho cha dola 2,500. Bingwa mtetezi ni Gor Mahia ambayo mwaka jana iliifunga AFC Leopards 2-1 katika fainali Uwanja wa Taifa, Dar es Salaam na mbali na dola na Kombe, pia ilipata nafasi ya kucheza na Everton kwenye uwanja huo."
c03cf0c5372f5da45dbbd8e266aeee554f847deb,"['Manchester City inajaribu kumshawishi mshambuliaji wake Leroy Sane, 23, kutia saini kandarasi mpya kabla ya Bayern kupewa fursa nyengine ya kuwasilisha ombi la kumsaini raia huyo wa Ujerumani . (Standard)', 'Chelsea itajaribu kumsaini beki anayedaiwa kuwa na thamani ya  £35m kutoka klabu ya Nice Youcef Atal, raia wa Algeria  mwenye umri wa miaka 23 mwezi Januari iwapo watafanikiwa kuondolewa marufuku yao ya uhamisho kuanzia mwanzo wa 2020. (Sun)', 'Manchester United inamnyatia kiungo wa kati wa Benfica na Portugal Florentino Luis, 21, lakini anaweza kukabiliwa na ushindani wa kumsaini kutoka kwa klabu ya Manchester City  (A Bola via Sport Witness - in Portuguese)', ""Kiungo wa Real Betis na Ufaransa Nabil Fekir, 26, amekana madai kwamba uhamisho wake wa dau la  £53m kuelekea Liverpool 2018 uligonga mwamba kutokana na kufeli kwa vipimo vya matibabu.. (L'Equipe, via Talk Sport)"", 'Manchester City ilifeli katika ombi lake la kumsaini beki wa inter Milan raia wa Slovakia  Milan Skriniar, 24, lakini inaweza kujaribu tena mwezi Januari. (Tuttosport, via Sport Witness)', 'Kiungo wa kati wa Armenia ambaye aliwahi kuzichezea Manchester United na Arsenal  Henrikh Mkhitaryan, 30, ambaye kwa sasa anaichezea klabu ya Roma amesema kwamba kipindi chake cha mchezo katika ligi ya Premia kilimfanya kukosa mapenzi na kandanda. (Manchester Evening News)', 'Chelsea itajaribu kumsaini beki wa kushoto wa Valencia na Uhispania Jose Gaya, 24, wakati marufuku ya dirisha la uhamisho itakapokamilika msimu ujao. (Soccer Link, via Talk Sport)', 'Beki wa zamani wa Arsenal na Ujerumani Per Mertesacker, 34, anaamini wachezaji wa klabu hiyo walishindwa kutoa ushahidi wa kuwepo kwa imani ya Wenger katika siku za mwisho za mkufunzi huyo wa zamani wa Arsena(Standard)', 'Kiungo wa kati wa Brazil Lucas Piazon, 25, anasema yuko tayari kuondoka Chelsea kabisa kwa kuwa amechoshwa na hatua ya kuuzwa kwa mkopo  kila mwaka. (A Bola, via Goal)', 'Arsene Wenger anasema kwamba majuto yake makubwa akiifunza Arsenal ni kushindwa kumsaini mshambuliaji wa Barcelona Lionel Messi. (beIN Sports)', 'Mkufunzi wa taasisi ya soka ya Crystal Palace Shaun Derry amefichua jinsi siku nne za kuichezea klabu ya Cambridge  United zilivyomfanya beki wa England Aaron wan Bissaka kushawishika kuanza safari yake kuelekea Man United. . (Standard)', 'Juventus imekataa kumuuza winga Douglas Costa 28 licha ya Man United kuwa na hamu ya kumsajili baada ya mkufunzi Maurizio Sarri kuzuia uhamisho wa nchezaji huyo wa Brazil. (Mail)', 'Real Madrid itawasilisha ombi la kumsaini kiungo wa kati wa Tottenham Christian Eriksen msimu ujao iwapo Paul Pogba ataongeza kandarasi yake na Man United . ', 'Eriksen mwenye umri wa miaka 27 atapatikana kwa uhamisho wa bila malipo  kwa kuwa kandarasi yake inakamilika 2020. (Sky Sports)', 'Beki wa Real Madrid  Sergio Ramos amemshauri Pogba, 26, kutoka Man United na kuhamia katika klabu hiyo ya Uhispania. (Express)', 'Chelsea imeanzisha mazungumzo na beki wa Itali Emerson, 25, kuhusu kandarasi mpya mpya. Winga wa England Callum Hudson Odoi 18  anakaribia kukamilisha mkataba mpya wa malipo ya £180, 000 kwa wiki katika mkataba wa miaka mitano.. (Express)', 'Tottenham iliwatuma wawakilishi ili kumtazama mshambuliaji wa Fenerbahce Vedat Muriqi, 25, akiichezea Kosovo wikendi iliopita. ', 'Maskauti kutoka Lazio, Fiorentina na Napoli pia walikuwepo  huku Muriqi akifunga katika ushindi wa Kosovo wa  2-1 dhidi ya Czech Republic. (Sabah, via Four Four Two)', 'Mlinda lango wa Manchester United David de Gea, 28, anakaribia kutia kandarasi mpya ambayo itampatia mshahara wa  £290,000 kwa wiki ikiwa ni mshahaha anaolipwa Pogba. (Guardian)', 'Mchezaji wa timu ya Itali ya wachezaji wasiozidi umri wa miaka 21 Paolo Nicolato amemwambia mshambuliaji wa  Everton Moise Kean kujifunza kutokana na makosa baada ya kuwasili kuchelewa katika mkutano wa timu kabla ya mechi dhidi ya Ubelgiji. ', 'Kean 19 aliwachwa nje kutoka katika kikosi cha Itali katika mechi za kimataifa za hivi karibuni (Gazzetta Dello Sport, via Sport Witness)', 'Tottenham ilitaka kumsaini kiungo wa kati wa Roma Nicolo Zaniolo, 20, kulingana na ajenti wa mchezaji huyo kabla ya kumsaini Giovani lo Celso  kwa mkopo badala yake. (Mail)', 'Wolves ilifeli kumsaini kiungo wa kati Leeds  Kalvin Phillips msimu huu ,ilibainika baada ya mchezaji huyo mwenye umri wa miaka 23 kutia kandarasi mkataba mpya  katika klabu hiyo.. (Football Insider)', 'Chelsea imeambia maajenti wake wakuu kwamba inaamini kwamba marufuku ya uhaimsho waliowekewa inayowazuia kununua wachezaji msimu huu itapunguzwa , ikimaanisha kwamba wanaweza kununua wachezaji  katika dirisha la uhamisho la mwezi Januari.. (Mirror)', 'Kiungo wa kati wa Newcastle Jonjo Shelvey, 27, ametaja baadhi ya ukosoaji dhidi Steve Bruce  na klabu hiyo kama upuzi  na aibu. (Chronicle)', 'Klabu ya ligi ya Bundelsiga Paderborn huenda inataka kufanya jaribio la pili la kumsaini kiungo wa kati wa Crystal Palace Jairo Riedewald, 23, mnamo mwezi Januari baada ya kukosa uhamisho wa mkopo msimu huu . (Football.London)', 'Beki Jesus Vallejo, 22, aliyejiunga na Wolves kwa mkopo katika dirisha la uhamisho la msimu huu anaweza kuuzwa na klabu ya Real Madrid msimu ujao. (Birmingham Mail)', 'Tamasha kwa jina A Cirque du Soleil kuhusu mshambuliaji wa Barcelona  Lionel Messi liitaanza katika mji wa Catalan  mwezi Oktoba. (Standard)', 'TETESI ZA SOKA JUMATATU', ' Barcelona  wanaandaa mkataba mpya wa mshambuliaji  Lionel Messi, 32, ambao utambakisha nyota huyo Camp Nou kwa miaka iliyosalia ya maisha yake ya soka. (Mundo Deportivo via Mirror)', 'Chelsea inaweza kulazimika kumpa mkataba wa muda mrefu beki wake wa kushoto  Mbrazil Emerson Palmieri, mwenye umri wa miaka 25, ambaye kocha  Maurizo Sarri anamyemelea kumpeleka  Juventus. (Express)', 'Manchester United na  Manchester City  wapo mbioni kupambana kumsajili  kiungo wa wa  Benfica  Florentino Luis mwenye umri wa miaka 20. (Star)', ' Kiungo nyota wa Ufaransa  Paul Pogba, 27,  aliamua kusalia Manchester United badala ya kuhamia Real Madrid kutokana na  mkataba wa pauni  pauni 150 wa udhamini wa michezo . (The Sun)', 'Beki wa timu ya taifa ya Uholanzi Virgil van Dijk, 28, ameshangazwa na maneno kuwa atapewa ofa ya mpya ya mkataba wa malipo ya pauni na  200,000 kwa wiki na klabu yake ya Liverpool. (Liverpool Echo)', 'Kiungo wa Lazio Sergej Milinkovic-Savic, 24, anakaribia kusaini mkataba mpya licha ya Manchester United kumtaka Mserbia huyo pamoja na vilabu vya Paris St-Germain na  Juventus. (Daily Mail)', ""  Meneja wa zamani  wa Leicester Mfaransa Claude Puel ndiye mtu anayetazamiwa kuchukua nafasi  ya meneja  katika klabu ya Ureno ya  Sporting Lisbon.(L'Equipe)"", 'Marcos Rojo, 29, atalazimisha  kuhamia  Aston Villa  kutoka Manchester United mwezi Januari , baada ya  mlinzi huyo wa Argentina kushindwa kuondoka Old Trafford katika dirisha la usajili lililoisha hivi karibuni. (Birmingham Live)', 'Kelechi Nwakali, 21, ambaye alihamia katika klabu ya daraja la pili ya Uhispania, Huesca kutoka  Arsenal msimu huu , anataka kurudi katika uwanja wa Emirates siku zijazo . (Score Nigeria via Football.London)', 'Beki wa England   Danny Rose, 29, anataka kuendela kupigania  nafasi yake katika timu ya  Tottenham Hotspur licha ya kwamba klabu nyingine zimeonyesha kumtaka na kuwasili kwa  Ryan Sessegnon, mweny umri wa miaka 19,  kutoka  Fulham. (Mirror) ', 'Real Madrid  watagrejelea tena haja yao ya kumsaka kiungo wa kati wa   Ajax - Donny van de Beek,mwenye umri wa miaka  22,  katika kipindi cha msimu kuhama kwa wachezaji cha majira ya kiangazi cha mwaka 2020 . (Daily Mail)', ' Leeds wanakaribia kabisa kuongeza zaidi  mkataba wa miaka mitano   na kiungo wa kati wa  Kalvin Phillps mwenye umri wa miaka  23 ,baada ya  Aston Villa  na  Burnle  kuonyesha nia za kumnunua mchezaji huyo  katika kipindi cha mechi za  kipindi cha kabla ya kuaza kwa msimu wa michezo . (Telegraph)', 'Mchezaji wa safu ya nyuma   wa Italy  ukipenda full-back -Matteo Darmian, mwenye umri wa miaka 29, anasema hajutii kitendo chake cha kuhamia  Manchester United,paada ya kujiunga na  Parma  kuhfuatia misimu minne akiwa katika  Old Trafford. (Football Italia)', 'Mlinda lango wa Stalwart Germany na  Bayern Munich  Manuel Neuer, mwenye umri wa miaka 33, hana mipango ya kustaafu  . (Mirror)', 'Waziri mkuu wa Albania  Edvin Rama  amefichua kuwa mwenzake wa Ufaransa  Emmanuel Macron aliomba msamaha wa dhati baada ya kupigwa kwa wimbo wa taifa ambao sio wa Albania kwa ajili ya timu ya nchi yake katika mchezo wa timu zilizofuzu kwa ajili ya kombe la  Euro 2020 wakati wapocheza na timu ya  Ufaransa mjini  Paris. (Goal.com)']"
c05c34f3fda6ea06133fb099c75f6de4f25dba0f," Jeshi la Polisi mkoa wa Dar es Salaam linawashikilia watu watatu baada ya kuwakamata na vipande 20 vya meno ya tembo vyenye thamani ya shilingi milioni 87/-.Akizungumza na waandishi wa habari leo mchana, Kamanda wa Polisi wa Kanda Maalum ya Dar es Salaam, Lazaro Mambosasa amewataja watuhumiwa hao kuwa ni Saleh Iddy (57), Waziri Ibrahim (40) pamoja na Bertha Nelson (38) wote wakiwa wakazi wa jijini Dar es Salaam.“Mpaka sasa watuhumiwa wanaendelea kuhojiwa huku upelelezi ukiendelea juu yao na baadaye watafikishwa mahakamani kujibu mashtaka yanayowakabili,” aliongeza.Tofauti na hili, Kamanda Mambosasa ameeleza kuwa jeshi hilo limekamata bunduki mbili aina ya ‘shotgun’ pamoja na risasi 17 ambazo ziliachwa kwenye nyumba ambayo haijamalizika kujengwa huko Kinyerezi Kanga.Kamanda Mambosasa ametoa wito kwa watu wote wanaomiliki silaha kinyume na sheria, wazisalimishe silaha hizo, kwani hatua kali zitachukuliwa dhidi yao pindi wakikamatwa."
c084633acbddaa388df517640ec629295f8876a3," BAADA ya ushindi mnono dhidi ya Singida, Kocha wa Simba Patric Aussems amesema amefurahishwa na viwango vya wachezaji wake na kujipa matumaini ya kuendelea kufanya vyema.Simba iliibuka na ushindi wa mabao 3-0 katika mchezo wao wa kiporo dhidi ya Singida United uliopigwa Uwanja wa Taifa ,Dar es salaam,hivyo kufikisha pointi 33 ikiwa na michezo miwili mkononi.Kufuatiwa ushindi huo, Kocha huyo raia wa Ubelgiji alisema wachezaji wake walikuwa katika ubora mzuri huku akimwagia sifa Shiza Kichuya aliyefunga mabao mawili katika mchezo huo. “Wachezaji walicheza vizuri, walijituma, Kichuya alikuwa katika ubora, kwasasa tunangalia mbele kwa michezo mingine,” alisema Aussems.Hata hivyo aligusia suala la kumtoa Kagere kabla ya mchezo kuanza na kumuingiza Kichuya kwa kudai kuwa hiyo ni moja ya mbinu inayotumika kwa ajili ya kumtisha mpinzani.Alisema baada ya kazi kubwa iliyofanywa na wachezaji wake ameamua kuwapa siku mbili za kupumzika kabla ya kuelekea kwenye michuano ya mapinduzi visiwani Zanzibar.Simba sasa imefikisha pointi 33 katika michezo yao yote waliyocheza ikiwa na michezo miwili mkononi wakati wapinzani wao Yanga wakiwa vinara wa Ligi hiyo wakiwa na pointi 50."
c08ebda618fa715ddd15013c479b562f9c144cbd," NDEGE nyingine mpya aina ya Bombardier D8 Q400 na Boeing B787-8 Dreamliner zinatarajiwa kuletwa mwishoni mwa mwaka huu.Naibu Waziri wa Uchukuzi na Mawasiliano, Atashasta Nditiye amesema hayo bungeni wakati akijibu swali la Mbunge wa Viti Maalumu, Khadija Nassir Ali (CCM).Mbunge huyo alihoji kwa kuwa serikali inaendelea na ununuzi wa ndege; haioni ni wakati muafaka kuhakikisha ndege hizo zinakwenda kila mkoa wenye kiwanja na nchi jirani kusaidia kushusha gharama za usafiri.Nditiye alisema matarajio ya serikali ni kuwa ujio wa ndege hizo utawezesha Kampuni ya Ndege Tanzania (ATCL) kuwa na ndege za kutosha na kutoa huduma za usafiri wa anga kwa ufanisi na tija.Alisema ATCL itakuwa na mtandao wa safari mikoa mingine na safari kikanda na kimataifa.“Uwapo wa ndege mpya za kutosha utaiwezesha ATCL kuhimili ushindani wa kibiashara katika utoaji huduma za usafiri wa anga katika masoko ya ndani, kikanda na kimataifa,” alisema.Alisema upanuzi mtandao wa huduma za usafiri wa anga katika kila mkoa wenye kiwanja cha ndege na nchi jirani, unatekelezwa kwa mpango mkakati wa ATCL wa miaka mitano unaoishia mwaka wa fedha 2021/2022 pamoja na mpango wa biashara unaoandaliwa kila mwaka.Alisema hadi sasa ATCL inasafirisha abiria katika mikoa tisa na nchi tano. Mikoa hiyo ni Dodoma, Mwanza, Kagera, Kigoma, Mbeya, Kilimanjaro, Zanzibar, Tabora na Mtwara.ATCL inatoa huduma Hahaya (Moroco), Harare (Zimbabwe), Bujumbura (Burundi), Entebbe (Uganda) na Lusaka nchini Zambia. Utoaji wa huduma unazingatia uwapo abiria wa kutosha kuifanya kampuni hiyo ijiendeshe kwa ufanisi.Katika swali la nyongeza, Mbunge wa Viti Maalumu, Halima Bulembo (CCM) alitaka kufahamu kwa nini bei ya tiketi za ndege ATCL isishuke kuwezesha watu wengi kumudu usafiri.Naibu waziri alisema bei hupungua kutokana na soko.Alisema ATCL iko kwenye ushindani na mashirika mengine yakitoa huduma, bei itashuka. Ndege hizo mbili zikiwasili zitafanya nchi kuwa na ndege nane zilizonunuliwa na serikali ya awamu ya tano.Ndege zilizopo sasa ni Airbus A220-300 iliyopokewa Januari mwaka huu. Nyingine ni Bombardier Dash 8 Q400 tatu zenye uwezo wa kubeba abiria 76 kila moja, Boeing 787-8 Dreamliner moja yenye uwezo wa kubeba abiria 262 na Airbus A220-300 yenye uwezo wa kubeba abiria 132 kila moja."
c0d6f9e76d5d1d7bb71be0fad0c707b2ee7b72d4," MKURUGENZI wa Huduma za Tathmini wa Mfuko wa Fidia kwa Wafanyakazi (WCF), Dk Abdulsallam Omary) amesema mfuko huo umetumia Sh bilioni sita kwa ajili ya kuwalipa watumishi wa umma na wategemezi kwa kipindi cha miaka miwili kuanzia 2016 hadi 2018.Umewataka waajiri kuhakikisha wanajisajili katika mfuko huo kwani badala yake watatakiwa kulipa faini. Mkurugenzi wa huduma za tathmini WCF, Dk Abdulsallam Omary alisema hayo jana katika banda lao lililopo katika maonesho ya 43 ya biashara ya Kimataifa (DITF) yanayoendelea katika viwanja vya Mwalimu Nyerere barabara ya Kilwa jijini Dar es Salaam.Alisema tangu kuanzishwa kwa mfuko huo miaka minne sasa, umekuwa na mwitikio mkubwa kwa watumishi kujisajili jambo linalosaidiwa kufidiwa pindi wanapokutana na changamoto mbalimbali. “Kwa wale ambao bado kujisajili, tunaendelea kuwahamasisha kufanya hivyo na kwa watumishi ni jambo rahisi kufahamu kama mwajiri amejisajili kwani ataona cheti cha leseni ya WCF kikiwa katika eneo lao la kazi,” alisema Omary.Alisema mfuko huo ni kwa ajili ya wafanyakazi wote waliopo katika sekta rasmi, binafsi na umma wakitakiwa kujisajili na kila mfanyakazi ahakikishe mwajiri wake amejisajili. Dk Omary alisema WCF imekuwa kitoa fidia kwa wafanyakazi wanapoumia kazini, ajali na magonjwa yatokanayo na kazi. Kuhusu wafanyakazi wanaopata ajali, WCF hutoa fidia iwapo ajali ama kupata magonjwa yalitokana na kazi na hata katika kifo.Alisema fidia hiyo hutolewa na kuwa ndani ya siku mbili mhusika anatakiwa awe amempa taarifa mwajiri kuhusu kupata ajali na mwajiri ndani ya siku saba awe amepeleka taarifa kwa mfuko huo. Dk Omary alisema katika ugonjwa, mfanyakazi anapaswa akifika tu hospitalini kwamba ugonjwa alionao unatokana na kazi ndani ya siku 14 taarifa ifike kwa WCF ambapo nao hufanya uchunguzi mbalimbali na wakibaini ndipo taratibu mbalimbali hufanyika ikiwemo ya kukokotwa mafao."
c0d839e08d58f05623136df040c86a952094ae6a," Mkurugenzi wa Uhamasishaji, Uwekezaji na Huduma wa mamlaka hiyo, Zawadia Nanyaro aliwaambia hayo waandishi wa habari baada ya mkutano wa sekta hiyo ndogo ya kilimo hivi karibuni jijini Dar es Salaam.Alisema viwanda vya kubangua korosho bado havitoshi na hiyo inarudisha nyuma maendeleo ya uzalishaji wa zao hilo muhimu.“Zao hili ni moja kati ya mazao muhimu yakiwemo ya kahawa, tumbaku, pamba na korosho yenyewe ambayo ni muhimu kwa uchumi wa nchi...lakini linakabiliwa na tatizo la uchache wa viwanda,” alisema.Alisema mamlaka yake inahamasisha wawekezaji wa ndani na nje ya nchi kutumia programu za mamlaka hiyo kuwekeza katika viwanda vya kubangua korosho kuondoa tatizo hilo na kukuza uzalishaji.Alifafanua kuwa wawekezaji wa nje wanapofika kuwekeza wanasaidia wawekezaji wa ndani kupata maarifa, ujuzi na teknolojia na hiyo ndiyo njia ya kuleta maendeleo. Kwa mujibu wake, zaidi ya asilimia 90 ya korosho inayozalishwa hapa nchini huuzwa bila ya kuongezewa thamani na kusababisha wakulima kushindwa kupata faida stahiki.Makamu Mwenyekiti wa Muungano wa Vyama vya Wakulima wa Korosho Afrika, Maokola Majogo alisema kuna kila sababu ya serikali kushirikiana na wadau wa korosho kupata masoko ya uhakika Waziri wa Kilimo, Chakula na Masoko, Christopher Chiza, alisema mikoa hiyo ya Kusini ina uwezo wa kuzalisha tani 154,000 za korosho na mipango ya serikali ni kuona inafikia tani 300,000 kwa mwaka."
c13fcf9178304e135f3e669820bba80bffafef88," Waziri Mkuu, Kassim Majaliwa amesema, Serikali imeona manufaa ya majukwaa ya fursa za biashara yanayoandaliwa na Kampuni ya Magazeti ya Serikali (TSN), na ameiagiza iangalie uwezekano wa kuyaandaa katika ngazi za wilaya na ya kisekta.Amesema, majukwaa hayo yameinufaisha mikoa saba ya mwanzo na anaamini jukwaa la Tabora lilioanza leo litakuwa na manufaa mkoani humo.“Serikali inafarijika sana kwa kazi kubwa inayofanywa na TSN, Kampuni ya Magazeti ya Serikali. TSN imeendelea kutekeleza wajibu wake kwa ufasaha na umahiri mkubwa wa kuhabarisha wananchi na kuelimisha jamii kupitia majukwaa ya fursa mbalimbali za uwekezaji wa mikoa...“Lakini TSN sasa wamefikia hatua sasa ya kuboresha zaidi utoaji wa habari, uhabarishaji kwa wananchi kwa kutumia mfumo mpya ambao utambulishwa hivi karibuni wa kutoa habari au magazeti kwa njia ya mtandao wa simu ambao Waziri ameueleza. Zote hizi ni jitihada za taasisi yetu, kampuni ya magazeti ya nchini kuhakikisha kwamba Serikali inafikisha ujumbe kwa Watanzania kupitia njia mbalimbali” amesema.Majaliwa amesema, pamoja na kuzitangaza fursa zilizopo mikoani, TSN pia wamekuwa wakitangaza fursa za kitaifa, na kwamba majukwaa yamekuwa na faida nyingi ukiwemo upatikanaji wa mitaji, teknolojia, ajira, na kuongeza mapato ya Serikali.“Niwaombe sasa TSN kwa kushirikiana na mikoa mingine, endeleeni kuandaa na kuhimiza majukwaa haya ya fursa kuwepo kwenye maeneo yao. Ni matumaini yangu kwamba kila baada ya jukwaa kama hili mtakuwa mnafanya tathmini ya nini kimefanikiwa ili sasa tujipange vizuri kwa mikoa inayofuata. Na tathimini hii matokeo yake lazima mikoa husika iambiwe, changamoto zao, hatua waliyofikia kwenye changamoto zao na namna ya kuboresha kupitia tathimini hiyo” amesema.Majaliwa amesema, TSN pamoja na kuandaa majukwaa ya mikoa, sasa wanaweza kuandaa majukwaa kuzitangaza fursa zilizopo kwenye wilaya fulani na pia sekta mojawapo ikiwemo ya kilimo, ufugaji, na ujasiriamali.Amesema, Rais John Magufuli anapongeza ubunifu wa kuwa na jukwaa la fursa za biashara Tabora linalozitambulisha fursa zilizopo mkoani humo.“Kwa hiyo mheshimiwa Rais anafurahishwa na hilo, nae pia anawasihi mtumie nafasi hii, wageni na wenyeji wa mkoa wa Tabora kutumia fursa mlizonazo” amesema na kuongeza kuwa Makamu wa Rais, Samia Suluhu Hassan pia amewasalimu wajumbe wa jukwaa hilo la siku tatu.Amempongeza Mkuu wa Mkoa wa Tabora, Aggrey Mwanri kwa uchapakazi, kusimamia vizuri shughuli za maendeleo, ubunifu, na kuibua fursa na mipango kwa ajili ya maendeleo ya mkoa huo."
c1e54fa1948147cda67b7c5942eed3adb342d163," NAIBU Waziri, Ofi si ya Waziri Mkuu Kazi, Vijana na Ajira, Anthony Mavunde ametaka viongozi wa mkoa wa Dodoma, kuongeza nguvu kuhamasisha kilimo cha zabibu ili kuwa na zao la utambulisho kwa mkoa na nchi kwa ujumla.Mavunde alitoa kauli hiyo jana jijini hapa alipozungumza na wajumbe wa Kikao cha Kamati ya Ushauri Mkoa wa Dodoma (RCC). Alisema kuwa zabibu ni zao pekee litakalotambulisha mkoa na nchi kutokana na upekee wake wa kuvunwa mara mbili kwa mwaka. “Tumekuwa na mazao ya kimkakati ongoza ya korosho, pamba na zabibu, kuna tofauti zao la mkakati na zao la utambulisho, utambulisho wa Dodoma ni zabibu, sababu ya upekee wake,”alisema.Aidha, Mavunde alisema kilio cha kodi kubwa kwenye mchuzi wa zabibu, kimesikia na kuwa kwa sasa kuna mkakati wa kupitia kodi hiyo ili zao hilo liweze kumsaidia mkulima. “Tukitilia mkazo kwenye zao hili na kutafuta masomo ya uhakika, kilimo hiki kinaweza kubadilisha maisha ya wakulima na kuongeza hamasa ya kilimo cha zabibu,” alisema.Mwenyekiti wa Halmashauri ya Chamwino, Musasa Kaweya alitaka uanzishwaji wa bodi ya zabibu, ili kudhibiti bei ya soko na kuinua kilimo hicho, hivyo kuwawezesha wakulima kunufaika na zao hilo. Akizungumzia sekta ya umeme, Mkuu wa Wilaya ya Dodoma, Patrobas Katambi alisema pamoja na Dodoma kuwa jiji, lakini uwezo wa wananchi wake kumudu gharama za kuunganishiwa umeme bado ni wa chini, hivyo ni vyema wakaingizwa kwenye Mpango wa Umeme Vijijini (REA).Kuhusu elimu, wataalamu wa elimu wa halmashauri, wametakiwa kufanya tathmini ya kina kuhusu matokeo ya wanafunzi wa darasa la tano kwa shule 10 zilizofanya vibaya na vizuri kwenye mtihani wa darasa la saba mwaka huu ili kubaini chanzo cha kufeli. Katika matokeo ya darasa la saba mwaka huu, Dodoma imeshika nafasi ya 23 ikiwa imepanda nafasi moja kutoka nafasi ya 24 iliyokuwepo kwenye matokeo ya mwaka jana.Akiwasilisha maendeleo katika sekta ya elimu kwenye kikao hicho, Ofisa Elimu Taaluma Mkoa wa Dodoma, Eliud Njogellah alitaja changamoto zinazoikabili sekta hiyo kuwa ni uhaba wa walimu wa masomo ya sayansi kwa shule za sekondari. Alisema mpaka sasa mkoa huo una walimu 959, kati ya walimu 1,396 wanaohitajika, huku walimu wa masomo ya sanaa wakiwa ni 2,481 na ziada ya walimu 569.Kuhusu vyumba vya madarasa, Njogellah alisema kuwa mahitaji ni vyumba 12,671, lakini vilivyopo ni vyumba 6,093 tu. Kwamba madawati yanayohitajika ni 167,673, lakini yaliyopo ni 129,754. Kwa upande wa shule za sekondari, alisema kuna jumla ya wanafunzi 5,991 ambao wameshindwa kujiunga na kidato cha kwanza mwakani kutokana na kukosa vyumba vya madarasa."
c1eaa52ab811b58d7c793bcb8ee23627f62f236d," WAKAZI wa vijiji vitatu vya Kata ya Kilwa Masoko wilayani Kilwa mkoani Lindi, ambao maeneo yao yametwaliwa na Wizara ya Ulinzi na Jeshi la Kujenga Taifa, kwa ajili ya matumizi ya jeshi, wamemtaka Amiri Jeshi Mkuu, Rais John Magufuli, kuingilia kati suala la malipo ya fidia zao ili waendelee na maisha yao.Wakazi hao 85 kutoka vijiji vya Kisangi, Mchomolo na Mkwanyule wamesema toka maeneo yao yapimwe mwaka 2015, hawajapata fidia wala kuoneshwa mahali pa kwenda huku wakizuiwa kufanya chochote katika maeneo yao. Mkuu wa Wilaya ya Kilwa, Christopher Ngubiagai akizungumza kuhusu suala la wakazi hao 85, alikiri kuna kucheleweshwa kwa malipo yao kunakotokana na haja ya uhakiki.“Fedha zipo zimefika hapa wilayani, tunasubiri uhakiki kutoka Hazina na JWTZ wajiridhishe…hizi ni fedha za umma huwezi tu kutoka na kulipa fidia” alisema Ngubiagai. Alisema fedha zinazotakiwa kulipwa zipo wilayani, na kama wilaya wameshafanya tathmini wanachosubiri ni watu wa Hazina na Jeshi kujiridhisha kabla ya kuanza kulipa.Alisema suala hili liliulizwa bungeni na Waziri wa Ulinzi na JKT, Dk Hussein Mwinyi alisema wazi kuwa fedha zipo, kiasi cha Sh bilioni 3 za malipo na wilaya ya Kilwa ikiwamo. Mkuu huyo wa wilaya alisema fedha zipo, suala ni uhakiki wa kujiridhisha, hivyo alitoa rai kwa maofisa husika kuja kwa wakati kwa lengo la kumaliza tatizo hilo la malipo ya fidia.Wananchi kadhaa wakizungumza na waandishi wa habari mjini hapa wakiwasilisha wenzao 85, walisema hawaelewi sababu ya wao kucheleweshewa malipo na kama hawastahili ni vyema wakaambiwa mapema. Wananchi hao, Selemani Chaola, Selemani Hamis, Hamis Tipitipi, Hassan Cherehani, Hassan Mtikula na Mohamed Abdallah walisema walifanyiwa tathmini Juni 17, 2015 ambapo watu 622 walistahili kulipwa fedha hizo.Alisema malipo kwa wenzao yamefanyika na wamebaki wao 85 pekee na miaka inakwenda. Walisema waliambiwa kwamba malipo yao yapo wilayani Kilwa na kwamba watafanyiwa uhakiki mwingine kabla ya malipo, lakini hakuna kinachoendelea na hivyo kufifisha matumaini ya kuendeleza maisha yao. Mkazi wa Kisangi, Hamis Tipitipi alisema wanamuomba Rais Magufuli kuingilia suala lao kwani hawawezi kuishi kwa kubahatisha baada ya kuambiwa wasiendeleze maeneo yao.Naye Fatuma Duka wa Kijiji Mkwanyule alisema wamefanya juhudi kubwa za kwenda ofisi ya mkuu wa wilaya kila mara kupata taarifa ya hatima yao, lakini pamoja na kutiwa moyo na mkuu wa wilaya wanaona wametelekezwa. Mkazi wa Kilwa Masoko, Fatma Nahoda alisema yeye ana vitu vingi vimepotea kutokana na kutofanyiwa huduma kutokana na zuio la kufanya maendelezi katika maeneo yao na isipotoka fidia atakuwa maskini wa kudumu.Kiongozi mmoja wa msikiti, Hassan Mtikula alisema ipo haja ya serikali kufanya haraka katika uhakiki wake ili wajue msikiti mpya wanaujenga wapi na kwa gharama gani. Alisema baada ya zuio msikiti uliokuwapo hautumiki na kwamba ni wajibu serikali kuwezesha wao kuendelea na maisha kwa kuwalipa fidia husika."
c250188cc8c62897d66a75f9cf6aafb4511d93ac," WAKONGWE wa soka visiwani, timu ya Mlandege wametolewa katika ligi ya Kombe la FA baada ya kufungwa kwa penalti 5-3 katika mchezo wa robo fainali ya tatu dhidi ya Kikosi Maalum cha Kuzuia Magendo (KMKM) kwenye Uwanja wa Amaan.Miamba hiyo ambayo yote inashiriki Ligi Kuu ya Zanzibar ilidiriki kupigiana mikwaju hiyo ya penalti baada ya kutoka suluhu katika dakika zote 90 za kawaida.Katika mchezo kila upande ulionekana kucheza kwa ari kubwa, huku KMKM wakichezesha kikosi `B’ kilichosheheni wachezaji wapya watakaowasajili msimu huu wa ligi 2018/2019.Timu hizo ambazo zina historia kubwa katika soka la Zanzibar, zilicheza mchezo huo na kutoa burudani safi machoni mwa mashabiki waliokuwa wakifuatilia mpambano huo.Tayari timu tatu zishatinga nusu fainali ya ligi hiyo zikiwemo Malindi, Polisi na KMKM, huku ikisubiriwa ya nne, ambayo itapatikana katika mchezo wa Raskazone na Mpapa, ambao watashuka leo dimbani.Wakati huohuo, Maafande wa wa timu ya Jeshi la Kujenga Uchumi (JKU) wameendeleza ubabe mbele ya KVZ baada ya kuwafunga mabao 46-36 katika mchezo wa Ligi ya netiboli Kanda ya Unguja.Mchezo huo ambao ni wa ufunguzi ulichezwa juzi kwenye Uwanja wa Gymkhana saa 10 za jioni, ulitoa upinzani mkali na kutoa hamasa kubwa ya ushangiliaji kwa mashabiki wa pande zote mbili.JKU ambao ndio mabingwa watetezi walionekana kuutawala mchezo huo na robo ya kwanza waliimaliza kwa kuwa na magoli 14-7 na kuendelea kuongoza katika robo ya pili ambayo walivuna magoli 23 na KVZ wakapata magoli 14.Miamba hiyo iliendelea kushambuliana na JKU kama kawaida yake ikaongoza robo ya tatu kwa kuwa na magoli 35 kwa 23."
c2dd1cb278640f47912c39b1f44ba384af0f10ec," WAZIRI wa Nishati, Dk Medard Kalemani ameliagiza Shirika la Umeme (Tanesco) kupitia mradi wa Kinyerezi 2 kuingiza kwenye Gridi ya Taifa megawati 80 ambazo ni kati ya megawati 185 zilizo kwenye mradi huo wa uzalishaji wa umeme.Waziri Kalemani alitoa agizo hilo jana akiwa kwenye mradi wa kuzalisha umeme wa Kinyerezi 2 uliopo Tabata Kinyerezi, Dar es Salaam ambapo pia alitembelea miradi mingine ya Ubungo na Kurasini kuangalia maendeleo ya miradi ya kuzalisha umeme nchini.Waziri Kalemani baada ya kubaini kuwa mradi huo utakamilika Agosti mwakani, aliagiza megawati hizo 80 zinazoweza kuzalishwa zianze kutumiwa kuongeza nguvu ya upatikanaji wa umeme kwenye maeneo ya Gongo la Mboto, Kipawa, Kurasini na Kigamboni.Alisema, hatua hiyo itapunguza kero ya kukatikakatika kwa umeme kwenye maeneo hayo na hivyo kuchochea uwekezaji na kuongezeka kwa uzalishaji wa mali.Alisema:”Yani mnaweza kuanza na hizo megawati 80 huku zilizobakia zitakazokamilika mwakani nazo mjitahidi hata kabla ya Agosti ziwe zimeisha ili umeme wa uhakika upatikane hata kwenye maeneo mengine pia.“Serikali inachotaka ni kuona wananchi wanapata umeme wa uhakika ili waongeze nguvu kwenye uimarishaji wa uchumi lakini pia hata wawekezaji nao waendelee kuzalishaji zaidi,” alisema.Alibainisha kuwa gharama za mradi huo ni Dola za Kimarekani milioni 188, fedha ambazo alibainisha kuwa zimetolewa na serikali ya Tanzania kwa asilimia 100.Meneja wa Mradi wa Kinyerezi 2, Stephen Manda alimwelezea Waziri Kalemani kuwa mradi huo ulikuwa ukamilike Juni, mwaka jana lakini kutokana na sababu mbalimbali umepangwa kukamilika hiyo Aprili 19, mwakani huku akimhakikishia Waziri Kalemani kuwa megawati 80 zitaingizwa mapema kwenye mfumo zianze kutoa huduma kama alivyoelekeza.Akiwa kwenye kituo cha kuzalisha umeme cha Ubungo Waziri Kalemani alitembelea mradi wa uzalishaji wa megawati 240 za umeme ambazo zitaongeza upatikanaji wa umeme wa uhakika kwenye Mkoa wa Pwani, Wilaya ya Kigamboni, Dar es Salaam na visiwa vya Pemba na Unguja.Waziri Kalemani alisema mradi huo utaongeza chachu ya uwekezaji kwenye maeneo utakayohudumia huku akitoa mwito kwa wawekezaji wengi zaidi kujitokeza na kuwekeza kwenye maeneo hayo.Alisisitiza kuwa kuanzia Julai, mwaka huu Dar es Salaam itakuwa na umeme wa uhakika huku pia akielezea kuwa serikali imejipanga kuondoa matumizi ya mafuta mazito katika kuzalishia umeme kwa kuwa kutakuwana umeme wa uhakika wa maji, upepo na gesi pia katika sehemu mbalimbali ya nchi.Alisema,“ninataka kazi ikamilike kabla ya hiyo Julai hiyo itasaidia kupatikana kwa umeme wa uhakika Mkoa wa Pwani, Dar es Salaam, wilaya ya Kigamboni na pia Pemba na Unguja huu ni mradi muhimu tena sana hasa kwenye uimarishwaji wa uchumi wa viwanda.”Naye Meneja wa Mradi wa Ubungo, Zacharia Mgalama aliliambia gazeti hili kuwa wafanyakazi wanafanya kazi usiku na mchana kuhakikisha mradi huo unakamilika kwa wakati na kuongeza nguvu kwenye upatikanaji wa umeme wa uhakika nchini."
c30e757b47e395f6c3082add4c0d36d5aa90d38d," Wajasiriamali mkoani Tabora wanauza mkojo wa sungura 15,000/- hadi 20,000/- kwa lita moja.Katibu wa wajasiriamali mkoani humo, Rahel Mghenyi amesema mjini Tabora kuwa, mkojo wa sungura na kinyesi chake ni fursa kubwa ya biashara kwa kuwa wakulima wanautumia kuzuia mazao yasishambuliwe na wadudu.Mghenyi amesema, kuna soko zuri la mkojo wa sungura na kwamba wateja wakubwa kwa sasa ni wajasiriamali wenyewe.Mkojo wa sungura unapatikana kwa kutengeneza sehemu za kuukinga kwenye banda.Kwa mujibu wa Mghenyi, mteja akifika Tabora aende kwenye ofisi ya wajasiriamali mkoa, huko atawakuta viongozi na wafugaji watamwelekeza ataupata wapi.Amesema, wakulima wa mahindi, mtama, mpunga, mbogamboga na mazao mengine wanautumia mkojo na kinyesi cha sungura kwa kuchanganya na udongo.“Katika huo mchanganyiko wako utaweka kwenye shina la mmea, kutakuwa kuna vimelea ambavyo vilikuwa vinashambulia lile zao, lile zao halitashambuliwa kutokana na nini, mkojo wa sungura pamoja na kinyesi” amesema Mghenyi.Kwa mujibu wa kiongozi huyo wa wajasiriamali, katika ekari moja unahitaji lita zisizopungua 300 za mkojo wa sungura ili wadudu waharibifu wasishambulie mazao.“Kama utapata huo mkojo wa sungura usiopungua hata lita mia tatu unaweza ukachukua na ukauchanganya na udongo wa mfinyanzi, changanya na udongo wa mfinyanzi na mbolea. Na katika mbolea huwaga kuna vile vimelea lazima ukiuchanganya utaweka kama mbolea ya kawaida utakuwa unachota unaweka kwenye shina” amesema.Mghenyi amesema, hadi sasa hakuna bei maalumu ya mkojo wa sungura na kwamba, wafugaji wengi hawafahamu kuwa ni biashara hivyo unaishia kwenye mabanda.“Lakini kwetu sisi wajasiriamali tumeona ni fursa kubwa na una faida kubwa. Ile ni bei ya makubaliano kwa sababu watu wengi hawajaweka ile bei ya pamoja…lakini kwetu sisi huo mkojo tunaanzia shilingi 15,000/- 20, 000/- kwa lita moja” amesema.Kwa mujibu wa Mughenyi, kwa kuwa baadhi hawafahamu thamani ya mkojo wa sungura kwenye soko wanaugawa bure na wengine wanauza kwa shilingi 500/- au 5,000/- kwa lita moja.Amesema, hivi sasa wajasiriamali wengi wanafuga sungura kwa kuwa wametambua mkojo wa viumbe hao ni chanzo cha kipato cha familia na kwamba, hivi sasa wakiwa kwenye semina na mikutano wanajifunza faida za ufugaji wa sungura, kuku, mbuzi, ng’ombe nk.“Tumeona manufaa makubwa, ndio maana tumeendelea kufanyaje kuwafundisha na watu wengine ambao wanafundishika kwa kupitia vipindi, au wananunua vitabu waangalie yale wanayofundishwa wayatendee kazi kwa sababu yana faida kubwa” amesema.Kwa mujibu wa Mghenyi, hadi sasa Umoja wa Wajasiriamali Mkoa wa Tabora una wanachama zaidi ya 300 wenye miradi isiyopungua 18."
c32f70cc6884db6746e94f34ea7616a142bef90d," Kocha wa Simba Patrick Aussems amesema ushindi dhidi ya Azam kwenye mechi ya Ngao ya Jamii umekiimarisha zaidi kikosi chake kuelekea mechi dhidi ya UD Songo ya Msumbiji.Simba inatarajiwa kucheza mechi ya marudiano ya hatua ya awali ya Ligi ya Mabingwa Afrika dhidi ya timu hiyo kwenye uwanja wa Taifa Dar es Salaam mwishoni mwa wiki hii, mechi ambayo Simba inahitaji ushindi wowote baada ya kutoka suluhu ugenini wiki mbili zilizopita.Timu hiyo juzi ilitwaa Ngao ya Jamii kwa kuifunga Azam mabao 4-2 katika mechi iliyokuwa ya vuta nikuvute huku wachezaji wa pande zote wakishambuliana kwa zamu.Akizungumza baada ya mechi hiyo juzi, Aussems alisema amefurahishwa na kiwango kilichooneshwa na wachezaji wake na hiyo ni taa ya kuwakabili wapinzani wao kwenye michuano ya kimataifa.Matokeo hayo ya ushindi yamewafanya Simba kuchukua ngao hiyo kwa mara ya tano wakifikia rekodi iliyokuwa inashikiliwa na watani wao Yanga.Huku Mabingwa hao wa Ligi Kuu wakitwaa taji hilo kwa mara ya tatu mfululizo.Aussems alisema wachezaji wake kila siku zinavyokwenda wanaonesha ubora ambao anatamani kuuona kuelekea kwenye mechi dhidi ya UD Songo.“Kiukweli nimeridhishwa na kiwango kilichooneshwa na wachezaji kulingana na ushindi tuliopata leo (juzi) bado unazidi kutupa morali kule tunaokoenda…“Sasa baada ya mechi hiyo tunajipanga na mechi dhidi ya wapinzani wetu, tunataka kupata matokeo mazuri kwasababu lengo ni kufika mbali zaidi kwenye michuano hiyo msimu huu kuliko ilivyokuwa msimu uliopita,” alisema.Msimu uliopita Simba iliishia hatua ya robo fainali ya michuano hiyo. “Lakini kikubwa ushindi wa leo (juzi) ni zawadi tosha kwa mashabiki wa timu yetu kuwakaribisha kwenye ufunguzi wa msimu mpya wa ligi,”alisema Aussems.Aidha alisema, hawezi kubweteka na ushindi wa Azam ambayo anasema kwake ni miongoni mwa timu zenye ushindani mkubwa lakini kama Simba maandalizi yao yamejikita kwenye kuhakikisha wanatimiza malengo waliyojiwekea kwa msimu huu.Akizungumzia wachezaji wake majeruhi, Aussems alisema wachezaji hao ambao ni Ibrahimu Ajibu, Aishi Manula na Willker Dar Silver wanaendelea vyema na kwamba muda sio mrefu watakuwa fiti kujiunga na kikosi.Kwa upande wake kocha msaidizi wa Azam Iddi Cheche alisema wamekubali matokeo na kwamba mapungufu yaliyojitokeza kwenye mechi hiyo wanaenda kuyafanyia kazi kujipanga na michezo inayokuja.“Siku zote mpira ni mchezo wa makosa tulitengeneza nafasi nyingi tumetumia chache wenzetu wamefanya vizuri tunaenda kujipanga"
c3a8394f51b0b80d29717771dfa1a40d9925c68c," Lina ambaye amerudi kwenye muziki hivi karibuni na kutoa wimbo wake mpya unaoitwa ‘Same boy’ aliomshirikisha msanii mwenzake Rachel Kizunguzungu amesema, ndoa ni kitu nyeti hawezi kukurupuka.“Ndoa ni kitu nyeti sana siwezi kukisema tu napenda na ninatamani kuolewa mimi ni mtoto wa kike lakini sidhani kama niko tayari kwa sasa hivi kuolewa yaani Mungu atusamehe tu tunazaa nje ya ndoa sawa lakini suala la ndoa ni la kujipanga,” amesema Linah.Pia alisema baba mtoto wake yuko tayari waoane lakini yeye ndio hayupo tayari ingawa alisema kuna mambo yao yanaowafanya wasioane ambayo wanayajua wenyewe. Kumekuwa na tetesi kuwa wawili hao hawawezi kufunga ndoa kutokana na tofauti za kidini ambapo Linah ni mkristo lakini mpenzi wake ni muislamu.Linah alikuwa amepumzika kufanya muziki kwa kipindi kirefu baada ya kuwa mjamzito mwaka jana na kujifungua mtoto wa kike aitwaye Tracey.Wakati huohuo, msanii wa muziki wa kizazi kipya Gift Stanford ‘Gigy Money’ amesema anataka kuwa mama bora kwa mtoto anayetarajia kumpokea hivi karibuni hivyo tabia za kitoto anaachana nazo.Gigy Money alisema anajiona kuwa amebadilika na hii ni kutokana na ukweli ni mjamzito na hatua inayofuata ni kuwa mama na sio kurudi nyuma tena hivyo ni lazima kukubali kuachana na mambo ya nyuma.“Nimekua, unajua huu ujauzito umenipa funzo la maisha, na sasa naenda kuwa mama na ili niwe mama bora ni lazima niachane na maisha yale ya kitoto niliyokuwa nikiishi zamani,” alisema Gigy Money"
c4415f7635fb0dc156e29649fbe17ba7e5682939,"['Bayern Munich inapania kumsaini winga wa Manchester City Leroy Sane, lakini iko tayari kulipa euro milioni 80 pekee (£69m) kumpata kiungo huyo wa kimataifa wa Ujerumani. (Calciomercato)', 'Leicester inatarajiwa kuwa klabu ya kwanza ya ligi kuu England, kuweka dau la kumnunua mshambuliaji wa Metz na Senegal Habibou Diallo, lakini Newcastle pia wanamtaka mchezaji huyo wa miaka 24. (Express)', 'Manchester United iko tayari kuikosesha Liverpool nafasi ya kumsajili mshambuliaji wa Leipzig na Ujerumani Timo Werner, 23. (Mirror)', 'Tottenham inatafakari uwezekano wa kumnunua kipa wa kimataifa wa Cameroon na Ajax, ambaye bei yake inakadiriwa kuwa £35m - Andre Onana, mwenye umri wa miaka 24, mwezi Januari mwakani. (Sun)', 'Mshambuliaji wa Uswidi Zlatan Ibrahimovic, 38, ambaye sasa anaichezea LA Galaxy katika ligi ya MLS, japo amehusishwa na tetesi za kurudi Manchester United, huenda akarejea klabu yake nyingine ya zamani, AC Milan. (Marca)', 'AC Milan inatarajiwa kukomesha mpango wake wa kumnunua mshambuliaji wa Brazil anaeichezea Gremiord, Everton Soares, mwenye umri wa miaka 23, ambaye pia anahusishwa na tetesi za kujiunga na Tottenham. (Calciomercato)', 'West Ham inajiandaa kumuuza mchezaji wa safu ya kati Mbrazil  Carlos Sanchez, 33, kwa kima cha karibu £3.5 milioni mwezi Januari mwakani. (Football Insider)', 'Ole Gunnar Solskjaer anasema Manchester United inastahili kuangazia zaidi suluhisho la kufunga mabao baada ya kutoka sare tasa katika mechi yake na Bournemouth. (Manchester Evening News)', ""Barcelona na Manchester City wako tayari kumenyana katika kinya'nganyiro cha usajili wa kiungo wa kati wa Uruguay na Juventus, Rodrigo Bentancur, 22. (Star)"", 'Kocha wa Arsenal, Unai Emery amepuzilia mbali maswali kuhusu hatma yake katika klabu hiyo baada ya timu yake kutoka sare na Wolves katika mechi iliyochezwa katika uwanja wao wa nyumbani. (Express)', 'Wachunguzi wa vipaji wa Newcastle, walikuwa Elland Road siku ya Jumamosi kufuatilia mchezo wa kiungo wa kati wa QPR na raia wa Jamhuri ya Ireland Ryan Manning, 23. (Football Insider)', 'Barcelona itamruhusu kiungo wa kati Mhispania Carles Alena, 21, ambaye anadaiwa kulengwa na Tottenham, kuondoka klabu hiyo kwa mkopo mwezi Januari mwakani. (Mundo Deportivo, via Mail)', 'Afisa mkuu mtendaji wa Inter Milan, Giuseppe Marotta, amepuuzilia mbali tetesi kuwa mshambuliaji wa Argentina Lautaro Martinez, aliye na miaka 22, ataondoka klabu hiyo ya ligi ya Serie A ili kujiunga na Barcelona. (Goal)', 'Wolves wanajiandaa kuweka dau la £10m mwezi Januari kumnunua beki wa Preston, Ben Davies, 24. (Express)', 'Mkufunzi wa Tottenham Mauricio Pochettino, anajaribu kuitafutia mbinu mpya safu yake ya mashambulizi na huenda akatumia nafasi ya usajili wa wachezaji wa Januari mwakani kuwasaini wachezaji Tanguy Ndombele, 22, Giovani Lo Celso, 23, na Ryan Sessegnon, 19, ili kupata suluhisho la haraka. (Sky Sports)']"
c45c169cb961154f721a52902b8a8d16b11b7459," Aliyasema hayo jijini Mwanza wakati alipofungua maonesho ya nane ya kibiashara kwa nchi za Afrika Mashariki.Alisema amevutiwa na maonesho hayo ambayo yanatumika pia kuwaunganisha pamoja wananchi wa nchi za Afrika Mashariki kiuchumi, kifikira na mtangamano wa pamoja.Kwa upande wake Mwenyekiti wa Chama cha Wenye Viwanda, Biashara na Kilimo (TCCIA) Mkoa wa Mwanza, Elibariki Mmari alizitaka serikali za nchi za Jumuiya ya Afrika Mashariki kuondoa vikwazo vya kiuchumi vilivyo katika nchi hizo vinavyominya ukuaji wa uchumi katika nchi hizo.Aliwataka wafanyabiashara wa nchi za Afrika Mashariki kushirikiana na TCCIA ili kuendelea kuimarisha ushirikiano wa kibiashara kwa kubadilishana taarifa mbalimbali za kibiashara kwa wafanyabiashara wa nchi hizo na nchi zingine.Mmari alisema maonesho hayo yameendelea kupata umaarufu kutokana na idadi ya washiriki kuongezeka mwaka hadi mwaka, ambapo mwaka 2006 wakati yanaanzishwa yalikuwa jumla ya washiriki 80 na mwaka jana washiriki 320.“Na kwa mwaka huu kuna washiriki zaidi ya 350 kutoka nchi za Kenya, Uganda, India, Korea na wenyeji Tanzania”, alisema.Kiuchumi, alisema kwa mwaka jana maonesho hayo yaliweza kuuza biashara za papo kwa papo zenye thamani ya Sh milioni 380 na biashara za oda zilizokusanywa ziliweza kufikia thamani ya Sh milioni 250."
c48d70d817412e621643e01c8ddaac811b72a15d," KOCHA Mkuu wa timu ya Yanga, Mwinyi Zahera ameibuka na kusema kuwa Bodi ya Ligi inamuonea kwa kumfungia kuingoza timu yake katika mechi tatu, kwani yeye aliiomba mechi yao na Ruvu Shooting kusogezwa mbele ili kupata muda wa maandalizi baada ya mchezo wa kimataifa.Yanga ilicheza na Township Rollers nchini Botswana na kushinda 1-0 katika mchezo wa Ligi ya Mabingwa wa Afrika, na Zahera alitaka mchezo wao wa kwanza wa Ligi Kuu dhidi ya Ruvu Shooting kusongezwa mbele, ombi ambalo halikukubaliwa.Mbali na kufungiwa mechi tatu, pia kocha huyo amelimwa faini ya sh 500,00 kwa madai ya kutovaa mavazi nadhifu wakati walipocheza dhidi ya Ruvu Shooting na kuipa Yanga onyo kwa kushindwa kuhakikisha kocha wao anakuwa nadhifu.Alijitetea kuwa alivaa kaptula katika mchezo wao huo baada ya kubanwa na ratiba na kushindwa kurudi nyumbani kubadili nguo.Akizungumza jana jioni mara baada ya kutua kwenye Kiwanja cha Ndege cha Mwanza, Zahera alisema Bodi ya Ligi imemtafutia sababu tu, kwani kama kuomba mechi kusogezwa mbele, mbona kuna timu ilikuwa na viporo hadi 16 msimu uliopita, na iliomba mechi zake kusogezwa mbele, na ilikubaliwa.Akizungumza kuhusu mavazi, alisema mbona anavaa kama makocha wengine, wala haoni kama hilo ni tatizo.“Wakati wenzangu wanatoka pre-match meeting saa sita na nusu mchana waliniletea taarifa kwamba sitakiwi kuvaa kaptula nikawajibu mimi nimetoka Botswana nikapitiliza kambini mmoja kwa mmoja na sikurudi kwangu hivyo nikakosa muda wa kubadilisha nguo, ’’ Zahera.Hatahivyo, alisema kukosekama katika benchi la timu yake mechi tatu, hakutaharibu kitu, kwani anaimani na msaidizi wake kuisaidia timu yake kufanya vizuri katika mechi hizo, ambazo yeye atakuwa hayupo.Alisema aliposafiri katika majukumu ya timu ya Taifa (Congo), kocha msaidizi alisaidia timu yake kupata matokeo kwa kushinda mechi nne katika michezo mitano ya Ligi Kuu, ambapo Yanga ilipoteza mechi moja tu dhidi ya Lipuli msimu uliopita.Kocha huyo alisema timu yake ikiwa hapa, itacheza michezo ya kirafiki dhidi ya Pamba na Toto Africans, ambapo kambi hiyo itawasaidia sana."
c4992b42a931a21500dac80c7e3c1b4521e5b2a8," Ijumaa iliyopita, Grace alipigiwa simu na Balozi wa Airtel Yatosha Zaidi, mwigizaji maarufu nchini, Lulu, baada ya namba yake kuwa miongoni mwa washindi kwenye droo iliyochezeshwa makao makuu ya Airtel jijini Dar es Salaam na kushuhudiwa na mwakilishi wa Bodi ya Michezo ya Kuigiza nchini.Siku nne tu baadaye, leo Jumanne, Meneja Masoko wa Airtel, Frederick Mwakitwange, alimkabidhi gari lake mama huyo aliyeonekana wazi akiwa na furaha isiyo kifani.Akizungumza wakati wa hafla hiyo, Mwakitwange alisema: “Sisi Airtel, tunafarijika sana tunapowaona washindi wakimiminika ofisini kwetu kila wiki kujichukulia zawadi zao. Na kwa ukweli zawadi ya gari si zawadi ndogo kwa wengi miongoni mwetu. “Tuliamua kwa makusudi kabisa kutoa magari kama zawadi kwa washindi kwa lengo la kuonyesha nia yetu ya kuboresha na kuyabadili maisha ya Watanzania.”Mbali na Grace, washindi wengine waliokabidhiwa magari yao ni pamoja na John Freddy Kiwale mkazi wa Kinondoni ambaye pia ni wakala wa Airtel Money na Donald Fred Baruti mfanyabiashara wa Mwembe Chai .Meneja Uhusiano wa Airtel, Jackson Mbando, alitoa wito kwa wateja wa kampuni hiyo kuendelea kutumia huduma za Airtel Yatosha Zaidi waweze kupata nafasi ya kujishindia magari.“Kama mnavyoona, hata mawakala wa Airtel Money wanaweza kushinda. Hii ni kwa sababu tu kwamba nao pia ni wateja wetu. Inafahamika kuwa kuna vigezo na masharti katika kushiriki na sisi tunazingatia sana hilo,” alisema Mmbando.Washindi wengine wa wiki iliyopita watakaopewa magari leo ni Simon Grayson (Yombo, Kisiwani), Bilal Juma Mlendela (Tabata) na Maxbeth Isack Manene (Tabata Segerea), kisha mkazi na mkulima kutoka Bukoba, Kajala Kokutima Said, naye atapewa gari wiki hii. Tayari magari 17 kati ya 60 yamekwishapata wamiliki wake wapya."
c4ee26a3ade8064a2ec494996e836900fd32dd8e," TAHARUKI imezuka katika mkutano wa Naibu Waziri wa Mambo ya Ndani ya Nchi, Hamad Masauni na wananchi wa Wilaya ya Njombe baada ya kusikika milipuko ya mabomu ya machozi jirani na mkutano huo, hali iliyowafanya wananchi kukimbia hovyo na wengine kuelekea kwenye tukio.Masauni yuko mkoani Njombe kufuatilia matukio ya mauaji ya watoto yanayoendelea mkoani humo, ambapo mpaka sasa watoto wapatao 10 wameripotiwa kuuawa katika mazingira ya kutatanisha, yanayohusishwa na imani za kishirikina.Akiwa katika mkutano huo na wananchi kwenye Uwanja wa Turbo wilayani humo, ghafla ilisikika milipuko ya mabomu ya machozi jirani, hali iliyowafanya wananchi kutawanyika na wengine kukimbilia eneo la tukio. Kwa mujibu wa Ofisa Habari wa Wizara ya Mambo ya Ndani, Akida Aboukar, baada ya wananchi hao kurudi kwenye Uwanja wa Turbo ili kuendelea na mkutano, walimkuta Mkuu wa Polisi Wilaya ya Njombe (OCD) ambaye jina lake halikuweza kupatikana kwa haraka, akimweleza Masauni kuwa walikuwa wakipambana na wezi wa bodaboda.Aboubakar alisema kauli hiyo ya OCD, iliwaudhi wananchi waliopiga kelele za kupinga na kumweleza Naibu Waziri kuwa amedanganywa na OCD. Wananchi hao walimweleza Naibu Waziri kuwa polisi walikuwa wakiwatawanya wananchi, waliokuwa wakitaka kumpiga na kumuua mama mmoja, aliyekamatwa akiwa na mtoto mdogo aliyekuwa akilia, kwa madai kuwa alitaka kumchinja. Wananchi hao walimweleza Masauni kuwa kama walikuwa wakipambana na wezi wa bodaboda, mbona walikuja uwanjani hapo bila kuwa na hiyo bodaboda wala mtuhumiwa.Baada ya mkanganyiko huo wa taarifa kutoka kwa polisi na wananchi, ndipo Masauni alisema kuwa atafuatilia ili kujua ukweli wa tukio hilo. Alisema endapo atabaini kuwa polisi walimdanganya, basi atachukua hatua dhidi ya OCD na Kaimu Kamanda Polisi Mkoa wa Njombe. Aboukar alisema baada ya mkutano huo na wananchi, Naibu Waziri pia angefanya mkutano na waganga wa jadi na kutembelea nyumba za kulala wageni. Wakati huo huo, Umoja wa Mataifa (UN) nchini umetuma salamu za rambi rambi kwa familia za watoto waliouawa kikatili katika wiki chache zilizopita wilayani Njombe.Katika taarifa yake kwa vyombo vya habari jana, UN ilisema kuwa mashambulizi na mauaji dhidi ya watoto hayakubaliki. UN ilisema kuwa watoto wana haki ya msingi ya kuwa salama na kulindwa dhidi ya vitendo vya kikatili ili wafurahie utoto wao na kufikia malengo yao kimaisha. “UN inaungana na Serikali ya Jamhuri ya Muungano wa Tanzania katika kulaani mauaji haya ya kinyama.UN tuko tayari kuunga mkono juhudi za Serikali katika kushughulikia suala hili, tunatoa wito kwa wadau wote kuunganisha nguvu ili kuhakikisha nyumba, shule na jumuiya zinakuwa mahali salama kwa watoto,”alisema Mratibu Mkazi wa UN nchini Tanzania, Alvaro Rodriguez katika taarifa hiyo. Mwakilishi wa Shirika la Umoja wa Mataifa la Kuhudumia Watoto (Unicef) nchini Tanzania, Maniza Zaman, alisema kuwa watoto mahali pengi duniani, wamekuwa wahanga wa kila aina ya ukatili na unyonyaji. Alitoa wito kuwa mambo hayo lazima yakomeshwe.Zaman alisema kuwa hakuna aina yoyote ya ukatili au udhalilishaji dhidi ya watoto unaokubalika au kuruhusiwa kwa sababu yoyote ile na vitendo hivyo vinakiuka haki za msingi za binadamu. Katika hatua nyingine, vilio, majonzi na simanzi vilitawala wakati wa mazishi ya watoto watatu wa familia moja waliouawa kikatili wilayani humo. Akizungumza wakati wa mazishi ya watoto hao ambao ni marehemu, Godliver Mwenda aliyekuwa na umri wa miaka 11, Gasper Nziku (8) na Geribet Nziku (5), Masauni alisema kuwa Serikali inalaani mauaji hayo. Masauni alisema Serikali imejipanga kuhakikisha kuwa inayadhibiti na kuutokomeza mtandao huo, unaojihusisha na mauaji ya watoto.Alisema kuwa tukio hilo haliweze kupita tu kirahisi, bali serikali itachukua hatua dhidi ya wahusika ili iwe fundisho kwa wengine wenye roho za kinyama kama hizo. Baba mzazi wa marehemu hao, Danford Nziku, aliiomba serikali kuimarisha ulinzi katika kijiji chao na kuitaka iwasake na kuwatia mbaroni wahusika wa mauaji hayo. “Wanangu wamekufa wakiwa na umri mdogo na ndoto zao kuzimwa ghafla kutokana na kufanyiwa ukatili, naiomba Serikali kuimarisha ulinzi katika maeneo yetu, hivi sasa mimi na mke wangu tunaishi kwa hofu,”alieleza Nziku. Kaimu Mganga Mfawidhi wa Hospitali ya Kibena, Barnabas Baraka, alisema kuwa vifo vya watoto hao vimetokana na kushambuliwa na vitu vizito na vyenye nchi kali kichwani na mmoja wa watoto hao alikatwa sikio lake la kulia."
c5433fc034f8a897f01886f4da50af0343f17c59," KOCHA wa Simba, Patrick Aussems amesema ameridhishwa na kiwango kilichooneshwa na wachezaji wake licha ya kutoka suluhu kwenye mchezo wa juzi dhidi ya TP Mazembe ya Congo kwenye Uwanja wa Taifa Dar es Salaam.Mchezo huo wa kwanza wa robo fainali ya Ligi ya Mabingwa wa Afrika, na hivyo Simba kuwa na kibarua kigumu cha kufanya katika mchezo wa marudiano utakaofanyika Lubumbashi wikiendi hii.Huo ni mchezo wa kwanza kwa mabingwa hao watetezi wa Ligi Kuu Tanzania Bara kushindwa kupata ushindi wa pointi tatu kwenye uwanja huo, baada ya kushinda mechi zake zote za awali na zile za makundi za michuano hiyo, walizocheza kwenye uwanja huo.Matokeo hayo ni furaha kwa Mazembe ambao wanarekodi nzuri ya kutumia vyema uwanja wao wa nyumbani hali inayowaweka Simba kuwa mguu mmoja ndani na mwingine nje na hatma yao ya kuendelea au kutoendelea kubaki Lubumbashi, Congo katika mchezo wa marudiano.Akizungumza baada ya kukamilika kwa mchezo huo Aussems alisema wachezaji wa timu hiyo walicheza vizuri na kuridhishwa na kiwango kilichooneshwa, huku akijipa matumaini kuwa timu yake bado ina nafasi ya kufanya vizuri.“Licha ya kutoka suluhu nimeridhishwa na kiwango kilichooneshwa na wachezaji wangu, walitengeneza nafasi nyingi lakini walishindwa kutumia, kufanya makosa kwa mchezaji ni kawaida kwenye mchezo hata sisi makocha wakati mwingine tunafanya makosa nitaongea nao na kulifanyia kazi kabla ya mechi ya marudiano,” alisema Aussems.Kwa upande wake kocha wa TP Mazembe ambaye ni mchezaji wa zamani wa timu hiyo, Mihayo Kazembe alisema wamepata ushindani mkubwa kutoka Simba hali ambayo hawakutegemae kulingana na rekodi zao za michezo ya nyuma waliyocheza na Simba.Simba ilifungwa mara mbili, nyumbani na ugenini katika michuano hiyo ya Ligi ya Mabingwa wa Afrika mwaka 2011.Alisema ushindani ulikuwa mkubwa kila timu ilicheza vizuri walitengeneza nafasi za kupata mabao, lakini walikosa umakini wa kuzitumia vizuri nafasi hizo."
c56b184a370262e2949e4394316b0eba85d24e9d," Msemaji wa mabingwa hao wa Kombe la Mapinduzi mara mbili mfululizo, Jaffar Idd alisema wachezaji wako katika hali nzuri, hivyo kilichobaki ni kwenda kupambana na kuvuna alama tatu muhimu.Alisema kikosi ni kilekile kilichocheza katika mchezo wa fainali dhidi ya URA, hivyo hakutakuwa na mabadiliko na kusisitiza watajitahidi kucheza vyema ili kupata ushindi. “Tunaondoka kesho (leo) nafikiri hata hivyo tumechelewa maana mechi ni Alhamisi, lakini wachezaji wapo katika hali nzuri kikosi ni kilekile tu kwahiyo tutapambana kupata ushindi,” alisema Idd.Alisema wachezaji hawatakiwi kuchoka kwani mpira ndio kazi yao, hivyo wanatakiwa kujipima na kuibuka na pointi zote tatu. Mbali na kucheza na Majimaji kuanzia saa 8:00 Mchana, Azam pia itacheza mchezo mwingine Nyanda za Juu Kusini, ambapo itakwaana na Tanzania Prisons ya Mbeya Januari 22 kuanzia saa 10:00 Jioni.Azam inashika nafasi ya pili kwenye msimamo wa Ligi Kuu ikiwa na alama 26 sawa na vinara, Simba walio juu kwa wastani wao mzuri wa mabao. Kikosi hicho kitaendelea kumkosa mchezaji wake, Mbaraka Yusuph ambaye ni majeruhi na ataungana na timu itakaporejea kutoka katika mkoani Ruvuma na Mbeya."
c574e96247af7a6f91a52a8928319771b9c028f1," WAPISHI wabobezi kutoka Arusha, Dar es Salaam na Zanzibar wamealikwa kushiriki maonesho ya utalii ya mikoa ya Nyanda za Juu Kusini (Karibu Kusini) yatakayofanyika kati ya Desemba 12 na 16, mwaka huu, mjini Iringa.Mkuu wa Mkoa wa Iringa, Ally Hapi amesema mpango huo utawawezesha wapishi wa hoteli  za mkoani Iringa kujifunza na kubadilisha uzoefu na wapishi hao ili kuboresha zaidi shughuli zao.“Kutakuwa na upishi mbashara kutoka kwa wapishi wa hoteli mbalimbali za mikoa hii ya kusini, lakini tutaalika wapishi kutoka Dar es Salaam, Zanzibar na Arusha. Ukienda Dar es Salaam pale kuna wapishi kama Sele Bonge, Mark Juice, Uiso na kule forodhani Zanzibar kuna wapishi wazuri sana wa vyakula vya pwani-tutawaleta,” amesema.Amesema mikoa ya kusini haiwezi kuzungumza habari ya kukuza utalii kama baadhi ya hoteli zake zitaendelea kutengeneza vyakula visivyo na viwango na ubora unaokidhi mahitaji ya watalii wa ndani na nje ya nchi.Mbali na maonesho hayo kunogeshwa na wapishi hao, amesema kutakuwa pia na mabanda yanayotangaza shughuli mbalimbali za utalii zinazofanywa na taasisi mbalimbali katika mikoa hiyo.“Lakini pia kutakuwepo na fursa ya kuwapeleka wananchi katika vivutio mbalimbali ikiwemo hifadhi ya Taifa ya Ruaha ambayo ni kubwa kuliko zote nchini,” amesema na kuongeza kwamba watakaokosa fursa hiyo kutakuwa na mabanda yatakayokuwa na baadhi ya wanyama kama simba, chui, fisi na wengineo.Ametoa mwito kwa halmashauri zote za mikoa hiyo ya Nyanda za Juu Kusini ya Iringa, Njombe, Mbeya, Songwe, Ruvuma, Rukwa na Katavi kushiriki maonesho haya na kuvitangaza vivutio vyake vyote.Amesema lengo kuu la maonesho hayo ni kutangaza fursa na vivutio vya utalii vilivyopo katika mikoa hiyo ili wananchi na wageni kutoka ndani na nje wavifahamu na kuvitembelea ikiwa ni sehemu ya mikakati yao ya kukuza utalii katika kanda hiyo.Amesema vivutio hivyo vikitembelewa vitaongeza ajira kwa wananchi, mapato, fursa za uwekezaji zitabainishwa ipasavyo pamoja na wananchi kujua umuhimu wa utunzaji mzuri wa maliasili na mzingira.Mratibu wa Utalii wa Mkoa wa Iringa, Hawa Mwachaga alisema mkoa wa Iringa umepewa dhamana ya kuwa mwenyeji wa maonesho hayo baada ya Wizara ya Maliasili na Utalii kuuteua na kuutangaza kuwa kitovu cha utalii kwa mikoa hiyo.Alisema mikoa hiyo kwa kushirikiana na Wizara ya Maliasili na Utalii na kampuni ya Capital Plus International pamoja na wadau mbalimbali imekuwa ikiandaa maonesho hayo tangu yaasisiwe mwaka 2016.Katika vivutio vya kihistoria na kiutamaduni alisema, mikoa hiyo ina vivutio ambavyo sehemu kubwa vimehusishwa na historia ya mfumo mzima wa utawala na kupigania uhuru tangu enzi za vita dhidi ya uvamizi wa wakoloni.Na kwa upande wa vivutio vya kiikolojia alisema mikoa hiyo inatambulika kwa kuwa na hifadhi ya Taifa ya Ruaha ambayo ni kubwa kuliko zote nchini na Afrika Mashariki, Kitulo, Udzungwa, Katavi, Kipengere, Mapango, michoro na mito mikubwa."
c5b111fe50620ad97e28270b2899f7a2baa7155d," WEKUNDU wa Msimbazi, Simba na Singida United leo zinakutana katika mechi ya kukamilisha ratiba katika kundi lao kwenye michuano ya kombe la Kagame.Timu hizo zinakamilisha ratiba kwani zote zimeshafuzu robo fainali baada ya kushinda mechi mbili mfululizo, ambapo zote zimefikisha pointi sita na Simba ikiongoza kwa uwiano mzuri wa mabao. Mechi ya leo itakayochezwa saa moja usiku kwenye uwanja wa Azam Complex Chamazi, pamoja na kuwa ya kukamilisha ratiba lakini wapenzi wa soka wanatarajia kuona burudani safi kwa wawili hao hasa kutokana na matokeo yao ya kwenye Ligi Kuu msimu wa mwaka 2017/18.Kwenye mechi za ligi, Simba imekuwa ikiitambia Singida mara zote mbili, ikiifunga mabao 4-0 kwenye Uwanja wa Taifa, kabla ya kuifunga 1-0 nyumbani kwao Namfua Singida. Mchezo mwingine utakaochezwa leo saa 10 jioni kwenye uwanja huohuo wa Azam utawakutanisha wenyeji Azam dhidi ya JKU. Azam imeshaingia robo fainali ikiwa na pointi sita hivyo kazi kubwa ipo kwa JKU yenye pointi nne inahitaji kushinda ili kujihakikishia nafasi ya kusonga mbele.Mchezo mwingine ni Vipers ya Uganda itakayochuana dhidi ya Kator ya Sudan Kusini utakaochezwa saa 8 mchana kwenye uwanja wa Taifa, Dar es Salaam. Mchezo huo unaweza kuwa mgumu kwa timu zote mbili kwa vile hazina matokeo mazuri na kila mtu atapambana kumaliza na pointi angalau kupata nafasi ya kucheza robo fainali kama ‘best looser’ Pia, APR ya Rwanda itachuana na Dakadaha ya Somalia utakaochezwa saa 10 jioni kwenye Uwanja wa Taifa. Wote wanahitaji pointi ili angalao nao wawemo kwenye ‘kapu’ la ‘best looser’."
c5f2231a19f4fc07bd3e00e76fd4f05da54a27a6," Alisema hayo wakati alipofanya mazungumzo na Balozi mpya wa Tanzania nchini Zimbabwe, Charles Makakala alipofika afisini kwake Migombani kujitambulisha.Maalim alisema nchi hizi mbili, zimekuwa na uhusiano wa muda mrefu wa kindugu zikiwa pia wanachama wa umoja wa maendeleo Kusini mwa Afrika (SADC) kwa hivyo malengo yao ya kiuchumi na kibiashara.Alisema hivi sasa wapo Watanzania wengi wakiwemo kutoka Zanzibar, wanafanya biashara nchini Zimbabwe kama ilivyo kwa wafanya biashara wa Zimbabwe nchini.Alisema wakati umefika kuwepo kwa mazingira mazuri ya kibiashara, ambayo yataleta tija kwa wananchi wa pande mbili hizo kwa ajili ya kukuza uchumi na maendeleo.“Uhusiano wa nchi mbili hizi unatakiwa kuimarishwa zaidi katika njanja za kibiashara na maendeleo,” alisema.Balozi Makakala aliahidi kufanya kazi ya kidiplomasia ya kiuchumi, ambayo ndiyo sera ya Serikali ya Jamhuri ya Muungano wa Tanzania ambayo itawawezesha wananchi kufanya kazi za kibiashara na kukuza uchumi.Balozi Makakala anachukua nafasi iliyoachwa wazi na Balozi Adadi Rajabu, ambaye amemaliza muda wake na sasa amerudi nyumbani na kuingia katika mchakato wa uchaguzi wa ubunge."
c66c79a9e65198f5eebb4990cf76972f6bd6ace8," KLABU ya Yanga imesema imeelekeza nguvu zake katika mchezo ujao wa Ligi Kuu dhidi ya Mwadui utakaochezwa wiki ijayo na kujipanga kikamilifu kuhakikisha wanashinda.Akizungumza na gazeti hili jana, Meneja wa kikosi hicho cha Jangwani, Nadir Haroub ‘Cannavaro’ alisema kipaumbele chao kimeelekea kanda ya ziwa kutokana na umuhimu wa mechi hiyo katika kupigania pointi tatu na kujiweka kwenye mazingira mazuri ya kuwania taji.“Tukiweza kushinda katika michezo yetu ijayo dhidi ya Mwadui na Kagera Sugar tutakuwa kwenye mazingira mazuri ya kulipigania taji, huko ndiko tulipoelekeza nguvu zetu kuhakikisha tunafanya vizuri,” alisema.Yanga itaanza na Mwadui mchezo utakaochezwa Alhamisi ya wiki ijayo kisha itasafiri hadi Kagera kucheza na Kagera Sugar Novemba 25, mwaka huu. Hiyo itakuwa mechi yake ya kwanza kutoka nje ya Dar es Salaam tangu kuanza kwa Ligi Kuu Agosti mwaka huu ikicheza mechi kumi.Katika kuhakikisha inafanya vizuri imeanza maandalizi kwa kucheza michezo ya kirafiki kuwaandaa wachezaji kimazoezi. Mpaka sasa wameshacheza michezo miwili, dhidi ya African Lyon waliyoshinda bao 1-0 na dhidi ya timu ya Daraja la Kwanza Reha FC waliolazimishwa sare ya bao 1-1juzi.Pia, wanatarajia kucheza mchezo keshokutwa dhidi ya timu ya Daraja la Kwanza Namungo FC ya Lindi kabla ya kurejea jijini na kuanza safari ya Kanda ya Ziwa. Timu hiyo inashika nafasi ya tatu kwenye msimamo ikiwa na pointi 26 sawa na Simba iliyo nafasi ya pili."
c68c9d891fd782447aa4a031fd3179a4117823d3," MKUTANO wa 20 wa Wakuu wa Nchi za Jumuiya ya Afrika Mashariki (EAC) utafanyika kwa siku moja leo mjini Arusha. Ajenda kuu ni kuijadili Somalia kujiunga na umoja huo na hali ya kisiasa kuelekea Shirikisho la Kisiasa la Afrika Mashariki.Mkutano huo pia utapitia ripoti yenye mapendekezo ya kuona njia za kuchochea uundaji wa magari katika nchi za EAC ili kupunguza uingizaji wa magari kutoka nje na kuangalia kwa kina sekta ya viwanda vya nguo na ngozi ili kupunguza kuagiza bidhaa hizo.Kutokana na mkutano huo, ulinzi umeimarishwa maeneo mbalimbali ya Jiji la Arusha kuwezesha mkutano huo kufanyika kwa amani na utulivu. Baadhi ya barabara zimefungwa kupisha ujio wa marais wa jumuiya hiyo yenye nchi sita wanachama waanzilishi, Tanzania, Kenya, Uganda, Rwanda, Burundi na Sudani Kusini.Mkuu wa Mawasiliano kwa Umma wa Sekretarieti ya EAC, Richard Owora alisema mkutano utajadili mambo kadhaa ikiwemo kuelekea Shirikisho la Kisiasa Afrika Mashariki. Ajenda nyingine inayosubiriwa itakuwa ni kwa wakuu hao wa nchi za EAC kupitia maombi ya Somalia ya kujiunga kwenye jumuiya hiyo.Pia utapitia ripoti yenye mapendekezo ya kuona njia za kuchochea uundaji wa magari nchi za EAC kupunguza uingizaji wa magari kutoka nje na kuangalia kwa kina sekta ya viwanda vya nguo na ngozi kupunguza kuagiza bidhaa hizo.“Katika mkutano wa kawaida wa wakuu wa nchi uliofanyika Kampala, Uganda Februari 23, mwaka huu, waliagiza Baraza la Mawaziri wa EAC kuchagiza uanzishaji wa kiwanda cha magari ili kupunguza uagizaji kutoka nje na kuongeza ushindani EAC,” alieleza Owora.Katika hatua nyingine, mkutano huo utapitia mapendekezo ya Baraza la Mawaziri walio EAC iwe na Naibu Makatibu Wakuu wawili ambao watapatikana kupitia usaili na nafasi hizo zitakuwa za mzunguko kwa nchi wanachama."
c6c76cebf43bcdf6d7a0354fca7a517a33137b33," Akizungumza wakati wa mkutano wa sherehe za ukomo wa analojia zilizoandaliwa na TCRA jijini Dar es Salaam hivi karibuni, Makamu Rais wa StarTimes Tanzania, Zuhura Hanif alisema kuwa ni hatua kubwa iliyofikiwa na Tanzania ukilinganisha na nchi nyingine katika masuala hayo ya uhamaji wa kutoka analojia na kwenda dijitali.Ukomo huo ulikuwa Juni 17 mwaka huu. Alisema kuwa kampuni yake ya StarTimes ikishirikiana na Serikali na wadau wengine imehusika kikamilifu katika mapinduzi ya kiteknolojia hususani katika tasnia ya mawasiliano na usambazaji wa habari.“Leo tumetunukiwa cheti na TCRA cha kutambua mchango wetu, kama kampuni inayotoa huduma ya matangazo ya kidijitali, katika mapinduzi haya ya uhamaji kutoka matangazo ya televisheni ya analojia mpaka dijitali.“Napenda kuishukuru Serikali na TCRA kwa ujumla kwa kuona umuhimu wa kutushirikisha sisi StarTimes na wadau wengine muhimu pamoja na uchukuaji wa maoni toka kwa wananchi katika kulifanikisha hili na kutuwezesha kuwa nchi ya kwanza Afrika ya Mashariki kufanya mapinduzi haya makubwa ya kiteknolojia,” alisema Zuhura.Naye, Mwakilishi wa Baraza la Watumiaji wa Huduma za Mawasiliano ya Utangazaji kwa mfumo wa dijitali, Katibu Mtendaji wa Baraza la Watumiaji wa Mawasiliano, Mary Msuya alisema licha ya kufanikiwa katika uhamaji wa kutoka analojia kwenda dijitali bado kuna changamoto ambazo tunapaswa kuzitambua na kuzipatia ufumbuzi ikiwa ni pamoja na bei ya ving’amuzi kuwa juu na hivyo wananchi wa hali ya chini kushindwa kumudu kuvinunua."
c6da0c74dd1d4f5bdec3e41d22dfa5a0ed9c055c," Kitendo cha Madrid kumpumzisha Cristiano Ronaldo ni miongoni mwa mambo yaliyowagharimu.Mechi ilionekana kumalizika kwa suluhu lakini katika dakika ya tatu ya nyongeza baada ya dakika 90, Gerrard Moreno aliandika bao hilo pekee.Zidane aliwaambia waandishi wa habari baada ya mechi hiyo kuwa timu yake ilikuwa na uwezo wa kupata bao kabla ya mapumziko, lakini mipira yao mingi iligonga mwamba. ""Hatukustahili kushinda, lakini si kupoteza,” amesema Zidane.""Tulianza vizuri sana kipindi cha kwanza, tulipata nafasi za kufunga lakini hatukuzitumia, kipindi cha pili hakikuwa kizuri, hatukucheza mchezo wetu”.""Baadaye tulikaa sawa lakini mwishoni mwa mchezo hatukustahili kufungwa. Espanyol ilipata nafasi chache, ni kipigo kinachouma, naomba radhi kwa wachezaji kwa matokeo mabaya”.Madrid imeshinda mechi tano zilizopita za La Liga na kupanda mpaka nafasi ya tano kwenye msimamo, imebaki na tofauti ya pointi 14 dhidi ya vinara, Barcelona, na pointi saba nyuma ya Atletico inayoshika nafasi ya pili.""Baada ya mechi tano tulizocheza na kupata matokeo mazuri, hali haikuwa hivyo leo (juzi),” alisema Zidane.""Kama tungepata bao kipindi cha kwanza tulichokuwa tukicheza vizuri mambo yangekuwa tofauti, lakini hapana tumefungwa, ni ngumu kukubali”.Zidane sasa anajipanga kwa mechi ya wiki ijayo ya Ligi ya Mabingwa hatua ya 16 dhidi ya Paris Saint-Germain, huku kikosi cha kwanza kikitarajiwa kuwa na wachezaji nyota wa kimataifa Bale, Ramos, Raphael Varane na Isco.""Hakuna mbadala, sisi ni timu moja, kundi moja,” alisema Zidane.""Kila mechi lazima tuweke nguvu hakuna zaidi”."
c6f39cf418b301b3af64c02f844da9241d6a69b0," WAZIRI wa Ardhi, Nyumba na Maendeleo ya Makazi, William Lukuvi ameteua wenyeviti 20 wa Mabaraza ya Ardhi na Nyumba na wengine 42 kupangiwa vituo kwa lengo la kuboresha na kuleta ufanisi katika mabaraza hayo.Waziri Lukuvi amefanya uteuzi na mabadiliko hayo kutokana na mamlaka aliyonayo kwa mujibu wa Kifungu cha 25 (1) cha Sheria ya Mahakama za Utatuzi wa Migogoro ya Ardhi, Sura 216.Kwa mujibu wa taarifa iliyotolewa na Wizara ya Ardhi Nyumba na Maendeleo ya Makazi, wenyeviti wapya 20 walioteuliwa ni Rajabu Mnyukwa mwenyekiti wa baraza Kilosa, Edward Mhina Nzega, Nadhiru Ngukulike Tarime, Rebeca Mjanja Lindi, Hussein Lukeha Mtwara, Augustine Lugome Kyela, Baraka Shuma Iramba na Tendai Chinolo Lushoto.Wengine walioteuliwa ni Mtengeti Sangiwa mwenyekiti wa baraza Njombe, Jackson Kanyerinyeri Maswa, Jacob Rungwe, Ntumengwa Ntumengwa Mbulu, Justina Lwezaura Rukwa, Jesca Mugalu Mbinga, Reginald Mtei Bukoba, Jimson Mwankenja Morogoro, Bahati Ndambo Chato, Richard Mmbando Ulanga, Felix Frederick Mpanda na Ngassa Maduhu.Uteuzi wa wenyeviti wa mabaraza ya ardhi na nyumba wa wilaya ni wa miaka mitatu kuanzia Aprili Mosi, mwaka huu."
c7895f6cb2b5db18f44b5b9120b3b5891765775c," Aidha, kampuni hiyo imeweza kutoa nauli maalumu kwa sikukuu za Pasaka kwa abiria wa mkoani Mtwara ambao kwa sasa watakuwa wakilipa Sh 250,000 ikijumuisha kodi zote, kwa tiketi ya kwenda na kurudi.Hayo yalidhihirishwa jana jijini Dar es Salaam na Kaimu Ofisa Mtendaji Mkuu wa ATCL, Milton Lazaro, wakati akitathmini utendaji wa kipindi kifupi wa ndege hiyo iliyokodishwa pamoja na kuangalia mchango wake wa kibiashara katika kampuni hiyo.Lazaro alisema kwa ujumla, ujio wa ndege ya CRJ-200 mapema Machi mwaka huu umesaidia kuboresha utendaji na kufikia kiwango cha juu, hali inayoipa uongozi wa shirika sababu za kujivunia kwa maamuzi yao ya kukodisha ndege hiyo.“Ndege imepokewa vizuri na wateja wetu. Ndani ya wiki chache tu ikiwa inafanya kazi, tumepata ongezeko kubwa la abiria wetu na huduma zetu zimeweza kuaminika zaidi na wateja wetu wengi. Kwa maana hiyo, matokeo yamekuwa ni mazuri,” alisema Lazaro.Alibainisha kuwa kinyume na taarifa zilizotolewa na baadhi ya vyombo vya habari vikidai kwamba ndege iliyokodishwa ya CRJ-200 ni mzigo kwa kampuni ikilinganishwa na ndege yake aina ya Bombardier Dash-8, ndege hiyo mbali na kuimarisha utendaji wa ATCL, pia imeisaidia kuokoa fedha na muda.“Hatutajitendea haki sisi wenyewe au kwa waliyotukodishia ndege hiyo kama tukiruhusu sisi wenyewe tujiingize kwenye mjadala wa muundo wa gharama au mchango wake wa kimapato, kwa muda huu mfupi. Inatosheleza kusema kuwa lengo letu la kukodisha ndege hii ambalo lilikuwa ni kubwa kuliko mengine limefanikiwa,” Ofisa Mtendaji huyo mkuu alisema.Lazaro aliongeza kuwa, kuongezeka kwa idadi ya abiria wanaosafiri na ATCL kumetokana na ukweli kuwa muda inayotumia ndege ya CRJ-200 kusafiri umekuwa mchache zaidi ukilinganisha na ndege nyinginezo zinazosafiri njia hizo, kwa hivyo huokoa muda wa abiria na pia abiria wengi ufurahia huduma za ATCL wakiwa safarini.“Mbali na muda mfupi wa kusafiri, ndege hiyo imeboresha zaidi utendaji wa kampuni kwa asilimia 98. Ujio wa ndege hii umerudisha imani miongoni mwa abiria wetu ambao sasa wana uhakika wa kusafiria kwa kufuata muda uliyopangwa,” alisema.Hivi karibuni ATCL ilizindua safari za kwenda katika mkoa wa Mbeya kwa kupitia uwanja mpya wa kimataifa wa ndege wa Songwe ikitumia ndege yake ya CRJ-200.Dakika 58 za safari kati ya Dar es Salaam na Mbeya, ambayo imepangwa kuwa siku nne kwa wiki; Jumatatu, Jumatano, Ijumaa na Jumapili, imepokelewa vizuri na abiria na wafanyabiashara wanaosafiri kati ya Mbeya na Dar es Salaam.Taarifa za awali kutoka katika ATCL zilisema kuwa abiria sasa watafurahia safari za kila siku za kutoka Dar es Salaam kwenda Mwanza, mara nne kwa wiki kwenda Mbeya na itakuwa inasafiri kwenda Comoro katika siku za Jumatatu, Jumatano, Ijumaa na Jumamosi.ATCL pia imefuta adhabu zinazotozwa kwa abiria wanaoshindwa kusafiri na wale wanaobadilisha safari zao, ili kuwasaidia abiria wao kutoingia gharama za ziada pale wanapopatwa na dharura kabla ya kusafiri.Mkakati wa upanuzi wa ATCL ni pamoja na kufungua njia ya Tabora – Mpanda pamoja na kurejesha njia zake zote za zamani. Kwa sasa ATCL inasafiri katika maeneo manane nchini ikiwa ni pamoja na Mtwara, Mwanza, Tabora, Kigoma, Dar es Salaam, Mbeya, Bujumbura na Moroni nchini Comoro."
c7a9cfd06b583a9c4c52eeca895c66bf4902c751,"['Meneja wa Manchester City Pep Guardiola anasema ""pengo ni kubwa"" lakini bado anaamini timu yake inaweza kuifikia Liverpool katika kinyang\'anyiro cha kuwania taji la ligi kuu England.', 'Pigo la Wolves 2-0 dhidi ya City ina maana  sasa klabu hiyo ipo nyuma kwa pointi nane  nyuma ya Liverpool.', 'Ni tofauti kubwa iliyowahi kuwepo baada ya mechi nane katika ligi kuu ya England - Timu ya awali iliowahi kuwa katika nafasi hiyo ni Chelsea mnamo 2014, ilioishia kushinda taji.', '""Ninawafahamu hawa jamaa,"" anasema Guardiola. ""Bado wanajikakamua na bado wanaweza kushinda.""', 'Kushindwa huko kuna maanisha kuwa City inakabiliwa na mwanzo mbaya kuwa kushuhudiwa tangu kampeni ya 2013-14 chini yake Manuel Pellegrini, wakati waliposogea na kushinda taji.', 'Liverpool ilizuia rekodi yake ya 100% Jumamosi kutokana na jeraha alilopata James Milner lililompatia penalti dhidi ya Leicester.', '""Pengo ni kubwa, hilo najua,"" anasema Guardiola. ""Kwa wakati mwingi, [Liverpool] haikushuka kwa pointi. Ni vyema kutofikiria timu moja iko pointi nane mbele. Ni oktoba tu hii. bado kuna mechi nyingi.""', 'Pengo kubwa iliokuwa nayo City ambalo ilibidi kuliziba dhidi ya Liverpool msimu uliopita ilikuwa ni la pointi 10, licha ya kwamba hilo lilikuwa ni baad aya mechi 19 na ikisalia na mechi moja na timu hizo zililazimika kucheza mara moja . Timu hizo mbili zinakutana kw amara ya kwanza Anfield Novemba 10.', 'City inapania kuwa timu ya kwanza kushinda mataji matatu ya ligi tangu Manchester United kati ya 2007-09. Wakati wa mwisho walikuwa timu ya kwanza kulishikilia taji hilo tangu wakati huo. Chelsea ndio timu nyingine iliowahi  kushinda mataji kwa mtawalia katika enzi ya Premier League.', '""Timu nyingi zilizoshinda siku za nyuma, mwaka uliofuata hazikushinda,"" anasema Guardiola.', 'City imeshindwa kushinda mechi mbili za ufunguzi nyumbani kwa mara ya kwanza tangu 2014. Tayari timu hiyo imeshukwa kwa pointi tano nyumbani pointimbili zaidi ya msimu mzima uliopita.', 'Mwaka uliotangulia, walipoweka rekodi ka kufika pointi 100 walishuka kwa pointi 7 uwanjani Etihad katika kampeni nzima.', ""Kabla ya mechi dhid ya Wolves, City ilikuwa ndio timu kati ya 'sita kubwa' 'ambayo Wolves ilishindwa kuifunga tagu kuanza kwa msimu, ikiwa imezifunga nyingine kwenye ligi  na kuwahi kuiondoa Liverpool kutoka kwenye kombe la FA."", '""Ilikuwa ni siku mbaya,"" anasema Guardiola. "" Nilihisi siku ya leo itakuwa ndio siku ambayo hatutakuwa na mapato. Tumekabiliana na timu nyingi zenye ulinzi mkali na kwa namna moja au nyingine tumepata njia ya kulishughulikia hilo, lakini leo tulikuwa na shida."" ']"
c806d79743c36959592a8d57788fadab3f37ec81," WAZIRI wa Nchi katika Ofi si ya Waziri Mkuu Sera, Bunge, Kazi, Vijana na Ajira, Jenista Mhagama amezitaka taasisi zote za serikali na binafsi kuhakikisha wanajisajili kupitia kwa Wakala wa Usimamizi wa Usalama na Afya Mahala pa Kazi (OSHA) ili kutekeleza matakwa ya sheria.Mhagama aliyasema hayo jana alipowatembelea na kuzungumza na wafanyakazi wa OSHA na kuangalia utendaji wao wa kazi ambapo pamoja na mambo mengine alisema uwepo wa taasisi hiyo ni muhimu kwa kuwa umelenga kuondoa dosari za aina mbalimbali hususani majanga katika maeneo ya kazi.Alisema tangu kuanzishwa kwa chombo hicho nchini maendeleo mbalimbali hususani kuhusu usalama na afya za wafanyakazi yameweza kuonekana ambapo alisisitiza kuwa ili kufikia malengo ya kuanzishwa kwa Wakala huyo, taasisi zote hazina budi kuhakikisha zinajisajili.“Tunasisitiza taasisi zote na kampuni kujisajili na OSHA ili ziweze kufanya kazi kwa utaratibu wa kisheria, hii aina maana ina faida kwa Serikali, bali taasisi lakini wafanyakazi wote kwa kuwa zaidi imelenga kuhakikisha inaondoa mazingira yote hatarishi ambayo pengine yangeweza kuleta madhara” alisema Mhagama.Alisema katika kuhakikisha OSHA inafanya kazi zake kwa weledi na kuziwezesha taasisi mbalimbali kujisajili, tozo mbalimbali zilizokuwa zikitozwa kwa ajili ya usajili zimeondolewa, lengo likiwa kuzipunguzia mzigo taasisi hizo na kuzifanya zijisajili na wakala huyo kama ambavyo sheria ya Wakala wa Serikali Namba 30 ya Mwaka 1997 imeagiza.Aliitaka OSHA kuzidi kujihimarisha kiutendaji huku akiahidi kuwa Serikali itaendelea kuitazama kwa jicho la karibu ili iweze kutimiza malengo yake ya utendaji kawa weledi na kuamini kuwa kama wakala huyo akiwezeshwa ataweza kufanya kazi zake kwa weledi. Aidha alizipongeza taasisi mbalimbali za Umma zinazoendelea kuitikia wito wa sheria hiyo kwa kujisajili na Wakala huyo, akisisitiza kuwa kwa kufanya hivyo kutasaidia kuondoa magonjwa, ajali na kuweka mazingira mazuri ya utendaji kwa taasisi hizo na hivyo kuongeza tija katika utendaji wa kazi.Kwa upande wake Kaimu Mtendaji Mkuu wa OSHA Hajida Mwenda, mbali na kuainisha majukumu mbalimbali yanayotekelezwa na wakala huyo, alisema tangu kuanzishwa kwake OSHA imezidi kupiga hatua na kufanikisha kuondoa vikwazo vilivyokuwemo katika utendaji wa taasisi mbalimbali. Alisema katika kipindi kifupi tangu kuanzishwa kwake,OSHA imezidi kupiga hatua mbalimbali na kufanikiwa kueneza elimu na uelewa kwa wananchi, hatua iliyowezesha kuongeza wigo wa taasisi hizo kujisajili."
c83e9738ae5d1790ee85b99863deb734e7614c52," WAZIRI wa Nchi, Ofi si ya Makamu wa Rais, Muungano na Mazingira, Januari Makamba amesema Watanzania wengi watapata kipato kwa kutengeneza, kuuza na kusambaza mifuko mbadala baada ya zuio la matumizi ya mifuko ya plastiki kuanzia Juni mosi, mwaka huu.Alisema mbali ya kipato hatua hiyo pia itawezesha wafanyabiashara na wawekezaji wa ndani ya nchi kuanzisha viwanda vidogo vya kutengeneza mifuko mbadala, hatua itakayokuza uchumi na kuzalisha ajira.Aliyasema hayo juzi alipokutana na kufanya mazungumzo na watendaji wa taasisi mbalimbali za Jiji la Dar es Salaam. Alisema zaidi ya nchi 60 tayari zimepiga marufuku matumizi ya mifuko ya aina hiyo na maisha yanakwenda vizuri bila uharibifu wa mazingira.Aliwataka Watanzania wawe na mtazamo chanya wa zuio hilo na kusema kwamba ilipita miaka 30 baada ya Uhuru mifuko ya plastiki kuanza kutumika nchini na maisha yalikwenda vizuri.Naibu Waziri, Ofisi ya Rais, Tawala za Mikoa na Serikali za Mitaa, Mwita Waitara alisema serikali imejipanga kusimamia marufuku hiyo ya matumizi ya mifuko ya plastiki kuanzia ngazi ya mtaa hadi mkoa.Alisema pia maandalizi yamefanywa kupeleka elimu juu ya jambo hilo kupitia shule za msingi, sekondari na kwenye mikusanyiko ya ibada. “Kila liliko kusanyiko la ibada tutawaomba viongozi tutoe elimu juu ya zuio hili ili wananchi washirikiane na serikali,” alisema.Naye, Mkurugenzi Mkuu wa Baraza la Taifa la Hifadhi na Usimamizi wa Mazingira (NEMC), Dk Samuel Gwamaka, alisema baraza litatumia kanda zake saba kuhakikisha utekelezaji wa zuio hilo unakwenda vizuri kwa kushirikiana na mikoa kuandaa maeneo ya kuhifadhi masalia ya mifuko baada ya zuio."
c849c5dfc1bcb2d2525595c792e5e12ec24288ae," TIMU ya taifa ya soka ‘Taifa Stars’ inatarajiwa kushuka dimbani leo kuikabili Burundi katika mchezo wa marudiano wa kufuzu Kombe la Dunia utakaochezwa kwenye Uwanja wa Taifa, Dar es Salaam. Mchezo wa kwanza uliochezwa ugenini Bujumbura, Burundi timu hizo zilitoka sare ya bao 1-1. Matokeo ya leo ndio tayakayoamua mshindi mmoja wa kusonga mbele katika hatua ya makundi, katika mbio za kusaka nafasi ya kushiriki Kombe la Dunia 2022 Qatar.Akizungumzia mchezo huo jana Kocha Msaidizi wa Stars, Juma Mgunda alisema wapo vizuri na wamejipanga kwa kufanyia kazi mapungufu yaliyopita kuhakikisha wanapata ushindi.“Ni mchezo muhimu wa kutoa matokeo, tuko vizuri mapungufu yaliyoonekana mchezo uliopita tumeyafanyia kazi, vijana wako tayari na vizuri kuhakikisha tunakidhi matarajio ya Watanzania,”alisema. Alihimiza Watanzania kuendeleza uzalendo kwa kujitokeza kwa wingi uwanjani kuishangilia timu ili kuwatia nguvu wachezaji. Kwa upande wake, Kocha wa Burundi Niyungeko Oliver alisema wamekuja kupambana na kupata ushindi utakaowawezesha kusonga mbele hivyo, huenda ku kawa na mabadiliko kidogo katika kikosi chake, kwani tayari amewaona Stars. “Tumekuja kuangalia jinsi ya kuibuka na ushindi, matokeo yanapatikana uwanjani. Tutapambana na sasa hakuna matokeo ya nyumbani na ugenini, inategemea na aliyejiandaa vizuri,”alisema. Kila mmoja ana nafasi kwani timu zote zilionyesha ushindani unaofanana kutokana na ubora wa vikosi vyote ila inategemea na mbinu za kila mmoja katika mchezo wa leo kwa ajili ya mmoja kusonga mbele. Taifa Stars inahitaji suluhu au ushindi wa aina yoyote ili isonge mbele na kutinga hatua ya makundi, ambayo ni ya mwisho kwa ajili ya kufuzu kwa ajili ya Kombe la Dunia litakalofanyika Qatar 2022. Tanzania katika historia yake ya soka haijawahi kufuzu kucheza kwa Kombe la Dunia, hivyo inahitaji sana nafasi hiyo."
c84bd2536a962f3330898cb4f19107ec0b580c7f," JUMUIYA ya Mabohora nchini imesema inaunga mkono hatua za Rais Dk John Magufuli za kuhamia Dodoma, kwa kuanza kuhamishia baadhi ya biashara zao mkoani humo.Hayo yamesemwa na Makamu Mwenyekiti wa Jumuia ya Mabohora, Zainuddin Adamjee akiwa na ujumbe wake walipomtembelea na kufanya mazungumzo na Waziri wa Mambo ya Nje na Ushirikiano wa Afrika Mashariki, Profesa Palamagamba Kabudi katika ofisi ndogo za wizara hiyo jijini Dar es Salaam.Pia, alipongeza jitihada zinazofanywa na Wizara ya Mambo ya Nje na Ushirikiano wa Afrika ya Mashariki wa kuwataka mabalozi wanaoiwakilisha Tanzania nje ya nchi, kuegemea katika diplomasia ya uchumi kwa kuhamasisha wawekezaji wengi kuja hapa nchini.Hatua hiyo itaiwezesha Tanzania kupiga hatua za haraka za maendeleo na kufikia azma ya serikali ya Tanzania kuwa na uchumi wa kati ifikapo 2025.Kwamba jumuia hiyo kwa sasa imeanza kujenga hospitali kubwa na ya kisasa jijini Dar es Salaam na itakapokamilika itakuwa na uwezo wa kuwahudumia wagonjwa mbalimbali, hasa wa maradhi ambayo wagonjwa wake hulazimika kusafirishwa nje ya nchi.Kabudi aliushukuru ujumbe huo kwa kumtembelea ofisini kwake na kumtaka Adamjee kuendelea kuwahamsisha wanajumuia wenzake wa mabohora duniani na wafanyabiashara wengine, kuja kuwekeza hapa nchini kwa kuwa mazingira ya uwekezaji yameboreshwa zaidi.Aliwapongeza mabohora wote nchini, kwa uzalendo wao kwa taifa la Tanzania na kuwataka kuendelea kudumisha amani, umoja na mshikamano miongoni mwao ili kuliwezesha taifa kuendelea kuwa kisiwa cha amani."
c8957a66453d3bf8c5d9a8dab3d7db47de8712b4," RAIS wa Jamhuri ya Kidemokrasia ya Congo (DRC), Felix Tshisekedi (pichani) ameahidi kuimarisha ushirikiano kati ya nchi yake na Tanzania hususan katika matumizi ya Bandari ya Dar es Salaam, barabara pamoja na reli ya kisasa mara itakapokamilika kwa ajili ya kusafi rishia mizigo ya nchi yake.Alisema hayo jana wakati alipotembelea ujenzi wa reli hiyo kwenye eneo la Vingunguti, pamoja na Bandari ya Dar es Salaam akiongozana na mawaziri kadhaa akiwemo Waziri wa Ujenzi, Uchukuzi na Mawasiliano, Isack Kamwelwe aliyekuwa akimwelezea namna ambavyo reli hiyo itainufaisha DRC.Rais Tshisekedi alianza kwa kutembelea ujenzi wa reli hiyo na kusema kuwa itafungua milango zaidi ya biashara kwa wananchi wa DRC pamoja na kukuza uchumi wa nchi nne zitakazounganishwa na reli hiyo ikiwamo DRC yenyewe, Tanzania, Rwanda na Burundi.Alisema reli hiyo ni ishara ya ushirikiano na urafiki kati ya Tanzania na DRC uliodumu kwa miaka mingi zaidi na kuwa atahakikisha katika kipindi cha uongozi wake anaimarisha ushirikiano huo maradufu.“Tanzania na DRC ni ndugu wa muda mrefu na kwa sasa tumeamua kudumisha ushirikiano huu katika nyanja za uchumi zaidi, na nitahakikisha ninaunga mkono jitihada zote za kukuza uchumi kati ya nchi zetu hizi mbili na hata majirani pia,” alisema Baada ya kutembelea ujenzi huo, Rais Tshisekedi alitembelea Bandari ya Dar es Salaam alikotumia dakika kadhaa pia kutembelea sehemu ambapo mizigo ya DRC inahudumiwa na kuweka wazi kuwa bandari hiyo ni msaada wa kuimarisha uchumi wa DRC.Alimshukuru Rais John Magufuli kwa kile alichosema kuwa amekuwa msaada kwa DRC hasa kwa kuiwezesha mizigo ya nchi yake kupitia bandari hiyo kwa wakati na usalama. “Kabla hata ya kuwa Rais niliona harakati za Tanzania katika kusaidia Congo na kwa sasa nimekuwa rais nitahakikisha kuwa ushirikiano wa kiuchumi na kijamii unaimarika zaidi na ndio maana nimeamua kuja Tanzania kujionea namna miundombinu ya nchi hii inavyoweza kutusaidia,” alisema.Waziri Kamwelwe alimueleza Rais huyo kuwa reli hiyo ya kisasa ikikamilika itarahisha uingizwaji wa mizigo nchini mwake kiurahisi na kwa haraka huku akimwelezea kuwa kwa sasa kuna bandari kavu mkoani Kigoma inayopokea mizigo ya DRC kabla ya kuisafirisha kwa meli kwenda nchini humo kupitia Ziwa Tanganyika.Alisema kupitia reli hiyo treni ya abiria itakuwa na uwezo wa kwenda kilometa 130 kwa saa na kisha kwenda kilometa 160 kwa saa kwa treni ya mizigo huku akimueleza kuwa kama nchi za DRC, Rwanda, Burundi zikiungana kufanikisha ujenzi huo kwenye nchi zao zitanufaika kiuchumi zaidi. Akiwa bandarini hapo Waziri Kamwele alimueleza Rais huyo kuwa kwa sasa serikali imeanza kuchimba kina kirefu zaidi cha bahari kitakachowezesha meli kubwa za kubeba magari hadi 4,000 kutia nanga.Katika hatua nyingine, Rais Magufuli ameahidi kushirikiana na Rais wa Jamhuri ya Kidemokrasia ya Congo (DRC), Felix Tshisekedi kuleta mabadiliko katika nchi ya DRC yenye utajiri mkubwa lakini uchumi wake unakua kwa kiwango kidogo.Alitoa ahadi hiyo jana Ikulu jijini Dar es Salaam alipokutana na Rais huyo kabla ya kuelekea Dodoma kuendelea na ziara yake. Rais Magufuli alimtaka Rais Tshisekedi akaikomboe nchi hiyo na kushughulikia kero za wananchi wake huku akimueleza kwamba Tanzania imeondoa vikwazo vya kibiashara baina ya nchi hizo mbili pamoja na kuimarisha miundombinu ya kibiashara.“Nimemuhakikishia kwamba Tanzania na Congo ni ndugu kwa miaka mingi, nimemuomba akashughulikie shida za watu wake na kuikomboa nchi hiyo… nimemuhakikishia kwamba tutashirikiana naye kwa kila hali katika mabadiliko hayo,” alisema Rais Magufuli. Alisema nchi hiyo pamoja na kwamba ni ya pili kwa ukubwa Afrika na ina rasilimali kama vile ardhi yenye rutuba na madini ya aina mbalimbali lakini ukuaji wake kiuchumi ni asilimia nne tu. “Kuna watu ambao wameifikisha nchi ya Congo hapo, sasa wewe ukalete mabadiliko,” alisema.Rais Magufuli alisema kuwa amemuahidi Rais huyo kwamba Tanzania itaipigia debe nchi hiyo iingie katika Jumuiya ya Afrika Mashariki (EAC) ili waweze kunufaika na umoja huo. Aidha, alisema ushirikiano kati ya Tanzania na DRC ni wa miaka mingi lakini kwa upande wa kibiashara haukua mkubwa na kuwa kwa mwaka jana miradi ya uwekezaji iliyosajiliwa ilikua minane, ajira 418 na biashara za thamani ya Sh bilioni 305.“Kiwango hicho ni kidogo ikilinganishwa na ukubwa wa nchi zetu, fursa zilizopo ardhi, madini, gesi na mafuta, tulitakiwa kufanya biashara kubwa zaidi na kwa manufaa ya nchi zetu,” alisema Rais Magufuli. Alisema ziara hiyo ya Rais Tshisekedi itafungua milango zaidi ya ushirikiano wa kibiashara na kwamba katika mazungumzo yao, msisitizo ulikua katika kuimarisha uhusiano wa kiuchumi na imeondoa vikwazo vya kibiashara.Rais pia alisema kuwa wamekubaliana kuondoa vikwazo vya kibiashara kwa wafanyabiashara na amewakaribisha wafanyabiashara wa DRC kuja Tanzania kununua bidhaa mbalimbali na kuwekeza katika viwanda, uvuvi, kilimo, madini na amehamasisha benki za hapa nchini kufungua matawi katika nchi hiyo kurahisisha mazingira ya biashara.“Wananchi wa DRC waione Tanzania ni nchi yao na watanzania waione DRC ni nchi yao,” alisema na kuongeza kuwa Tanzania imeanzisha soko la madini katika mikoa yote hivyo wanakaribishwa kuja kununua na kuuza. Mengine wamekubaliana kuimarisha ulinzi na usalama, sanaa, utamaduni na pia kuimarisha matumizi ya lugha ya kiswahili.Aidha, Rais Magufuli alisema wamekubaliana kufufua tume ya pamoja ya ushirikiano katika masuala ya maendeleo ambayo iliundwa lakini haijakutana tangu mwaka 2002 na kuwa nchi ya DRC ni nchi ya kushirikiana nayo katika biashara kwa sababu wana fursa nyingi za kibiashara na pia kuna muingiliano mkubwa wa kijamii kati ya raia wake na kwamba wataendeleza ushirikiano huo kitaifa na kimataifa.Rais Magufuli alimuekleza Rais huyo kuwa Tanzania imeboresha huduma za bandari kudhibiti vitendo vya rushwa, kuboresha mifumo ya bandari, kufuta tozo ya dola 600 ya kusindikiza mzigo kwenda DRC.Nyingine ni uboreshaji wa usafiri wa anga, barabara, reli, maji na ujenzi wa mradi mkubwa wa Reli ya Kisasa (SGR) kutoka Tanzania hadi Rwanda alisema kuwa lengo ni kuifikisha reli hiyo DRC ili kufikisha mizigo ya nchi hiyo.Kwa upande wake, Rais Tshisekedi alimshukuru Rais Magufuli kukubali kuunga mkono nia yao ya kujiunga na EAC na kwamba wanaamini hivi karibuni watakua wanachama, pia alisema amekubali mualiko wa Rais Magufuli wa kushiriki mkutano Jumuiya ya Maendeleo ya Nchi za Kusini mwa Afrika (SADC) kwani utafungua fursa zaidi kwao."
c8e49a700f1d664be60760fa1588c40694ca9e8d," KAMPUNI ya Sigara Tanzania (TCC Plc) imeibuka mshindi katika kipengele cha uzalishaji na kujinyakulia Tuzo ya Usalama na Afya Kazini kwa mwaka 2019, inayoandaliwa na Mamlaka ya Usalama wa Afya Mahala Pa Kazi (OSHA).Tuzo hiyo ilitolewa mwishoni mwa wiki na Waziri wa Nchi Ofisi ya Waziri Mkuu (Sera, Bunge, Kazi, Vijana, Ajira na wenye Ulemavu), Jenista Mhagama katika maadhimisho ya Siku ya Usalama na Afya kazini, ambayo duniani kote huadhimishwa kila ifikapo Aprili 28.Kitaifa ilifanyika jijini Mbeya na kupambwa na maonesho mbalimbali yanayohusu usalama na afya kazini, yaliyoandaliwa na kuratibiwa na OSHA. Waziri aliipongeza TCC Plc kwa kuibuka mshindi.Alisisitiza kwamba serikali itaendelea kusimamia maslahi ya wafanyakazi na usalama wa mfanyakazi mahala pa kazi siku zote.Akizungumza wakati wa tuzo hizo, Msimamizi wa Mazingira, Afya na Usalama, Protas Kangalawe alielezea umuhimu wa programu mpya inayojulikana kama ‘We Safe’ ambayo inaelezea umuhimu wa wafanyakazi kuwa mhimili na msingi wa kila kitu wanachokifanya katika TCC Plc na kuhakikisha kuwa, kila mmoja anapoamka asubuhi kwenda kazini ana uhakika kuwa atarudi nyumbani akiwa salama na afya njema.Amesema TCC Plc inaamini katika usimamizi mzuri wa masuala ya usalama na afya. Amesema wamekwenda mbali zaidi ya sheria inavyotaka kuhusu masuala hayo kazini.Ameongeza kuwa wanazingatia usalama wa makandarasi mbalimbali na wageni wanaotembelea TCC Plc.Kuhusu ajali kazini, alisema TCC Plc inajivunia kutokuwa na ajali inayomzuia mtu kufanya kazi kwa siku 2,664 ambayo ni miaka saba na hii inadhihirisha umakini wa TCC PLc katika masuala ya usalama na afya.Akizungumzia siri ya ushindi wa kampuni hiyo, Ofisa wa Watu na Utamaduni wa Kitengo cha Fidia na Mafao wa TCC Plc, Abel Chinoga amesema kitu ambacho kimewezesha kampuni hiyo kushinda tuzo hiyo ni kutokana na kampuni nyingi, zinajali wafanyakazi wao katika afya ya mwili na kusahau kuhusu afya ya akili, lakini kampuni hiyo imeweka kipaumbele kwenye suala la usalama wa afya ya akili pia.Amesema kampuni hiyo kupitia programu za fidia, mafao, usalama na afya ya mfanyakazi, inajali aina zote za afya yaani afya ya mwili na afya akili.Akizungumza kabla ya kutoa tuzo hizo, Kaimu Mtendaji Mkuu wa OSHA, Hadija Mwenda amesema usalama wa afya mahala pa kazi ni masuala mtambuka, kwani yanamgusa kila mmoja katika sekta zote bila kujali amejiajiri au ameajiriwa.Amewataka waajiri, wafanyakazi na umma kuendelea kutekeleza majukumu yao kwa kuzingatia viwango vya usalama na afya, vilivyowekwa na serikali kwa ajili ya maendeleo ya taifa."
c8e892c58980372ff7d5d4253f1ffae2318e9660," Hayo yalisemwa na Meneja Miradi wa Kampuni ya ‘Bharya Engineering and Contractors Ltd (BECCO)’ Jurie Wessels wakati wa ziara ya waandishi wa habari kukagua ujenzi wa barabara ya lami yenye urefu wa kilometa tano kuanzia Gongo la Mboto hadi Chanika jijini Dar es Salaam.Alisema kwa muda mrefu miradi mingi ya ujenzi nchini imekuwa ikichukuliwa na kampuni kutoka nje ya nchi na kuziacha kampuni za ndani zikishindwa kupata nafasi hiyo kutokana na kasumba iliyojengeka kwamba hazina uwezo wa kushiriki katika ujenzi wa miradi mikubwa.“Hivi sasa kampuni za ndani zina uwezo mkubwa wa kiteknolojia na umiliki wa vifaa vya kisasa zaidi zinapaswa kujengewa uwezo ili ifike mahali zabuni za miradi mikubwa ya ujenzi ikapewa kwa kampuni za wazawa ili ziweze kuonesha uwezo wao,” alisema Wessels.Alisema endapo kandarasi nyingi zikitolewa kwa wazawa zitasaidia katika kuziwezesha kutoa huduma bora zenye ufanisi wa kiwango cha hali ya juu na hivyo kuziongezea kipato huku Serikali nayo ikiongeza mapato kutokana na kodi itakayolipwa na kampuni husika.Ujenzi wa barabara hiyo ambayo ipo chini ya usimamizi wa Wakala wa Barabara (TANROADS) Mkoa wa Dar es Salaam, unatarajiwa kukamilika mwanzoni wa mwezi ujao."
c8ead25b9e3c3f05fce76e1f1d102964c5e038ce," MWENYEKITI wa Chama Cha Mapinduzi (CCM) Mkoa wa Arusha, Loata Sanare amefanikiwa kuumaliza mgogoro uliodumu kwa miaka miwili wa kugombea Sh milioni 40 za pango la ardhi ya kata ya Ngabobo kati ya vijiji vitatu vya Tenki, Ngabobo na Oltepesi.Fedha hiyo ya pango la ardhi kiasi cha ekari 14 ya kata hiyo kutoka kwa mwekezaji wa hoteli ya kitalii ya Africa Amini Maasai Lodge hulipwa kwa kila mwaka.Mwenyekiti huyo alimaliza ugomvi huo kupitia vikao viwili vilivyofanyika ofisini kwake na kuwahusisha viongozi wa vijiji vyote vitatu Januari 4, mwaka huu.Wakizungumza katika mkutano wa wananchi wa vijiji hivyo mbele ya mwenyekiti huyo, wenyeviti na watendaji wa vijiji hivyo walikiri kukubaliana na mgawanyo wa fedha hizo kama walivyokubaliana.Walisema makubaliano ya mgawanyo wa fedha hizo ni kwamba vijiji viwili vya Ngabobo na Tenki vitakuwa vikipokea asilimia 25 ya mapato yote ambayo ni sawa na Sh milioni 10 huku kijiji cha Oltepesi ambacho ardhi hiyo iko kwao, kitakua kikipokea asilimia 50 iliyobaki ambayo ni sawa na Sh milioni 20.Wenyeviti hao na majina ya vijiji vyao kwenye mabano ni Francis Mollel(Tenki),Isack Paulo(Ngabobo)na Willium Lehaleyi(Oltepesi) ambao wote kwa pamoja na watendaji wao waliingia makubaliano na kusaini mkataba mbele ya mwenyekiti huyo wa CCM ofisini kwake.Awali, fedha hiyo ya pango la ardhi ilikua ikichukuliwa na kijiji kimoja cha Ngabobo kabla ya kijiji hicho kugawanywa na kutoka vijiji vingine viwili.Ardhi hiyo ilitolewa kwa mwekezaji huyo mwaka 2012, ujenzi wa hoteli hiyo ulianza mwaka 2013 na kukamilika kisha kuanza kazi mwaka 2015 kwa makubalino ya kukilipa kijiji Sh 10,000 kwa kila mgeni mmoja na watoto Sh 5,000.Kutokana na tozo hizo kutoka kwa wageni zilipatikana Sh milioni 28 zilizotunzwa kwenye akaunti ya kata hiyo ya Ngabobo, ambazo zilitumika kujenga nyumba za madaktari wa zahanati ya kata hiyo.Hata hivyo, mwaka 2017 vijiji hivyo vilibadili mkataba na mwekezaji huyo kwa makubaliano ya kulipwa Sh milioni 40 kwa kila mwaka na mgawanyo ukawa Sh milioni 13.33 kwa kila kijiji, ndipo mgogoro ulipoanza kwa kijiji cha Oltepesi kutaka kupewa fedha zote kwa kuwa ardhi iko kwao baada ya mgawanyo wa vijiji hivyo vitatu.Akizungumza katika mkutano huo, Mtendaji wa kata hiyo, Hellen Sumari alisema anashukuru kupatikana kwa muafaka wa mgogoro huo kwa kuwa ulimsumbua sana katika utendaji wake wa kazi.Mkuu wa Wilaya ya Arumeru, Jerry Muro ameahidi kusimamia makubaliano hayo na kuagiza vijiji vyote vitatu kukutana mara moja leo kwa ajili ya kuandaa muhtasari uliosainiwa wa makubaliano hayo ili fedha zitolewe kwenye akaunti na kuingizwa kwenye kila akaunti ya vijiji hivyo na yeye kupatiwa risiti za benki.Aliongeza kuwa pamoja na fedha hizo tayari wameshamuandikia mwekezaji huyo kumtaka aongeze fedha hizo za pango kutoka Sh milioni 40 ili kufikia Sh milioni 50.Akihitimisha mkutano huo, Sanare amewataka viongozi wa vijiji, kata na wilaya kusimamia makubaliano hayo pamoja na kuzitumia fedha hizo kwa nidhamu, sio kuzifuja.Aidha, aliwataka kubuni vyanzo vingine vya mapato na siyo kutegemea tu chanzo hicho kimoja kwani bado maeneo ya uwekezaji wanayo.Pia, alitaka kusitokee mtu au kijiji kimojawapo kuona kama kuna aliyepunjwa au kuna aliyependelewa kwakuwa itaamsha mgogoro na kuagiza kuwa mgawanyo wa pato lolote litakalopatikana katika vijiji hivyo uwe hivyohivyo."
c920cdde9b65a124de592bf659ff27baef9da5ab," Mtendaji Mkuu wa Kampuni hiyo, Donald Kamori, aliyasema hayo Dar es Salaam hivi karibuni alipokuwa akielezea maazimio kadhaa yaliyopitishwa na mkutano mkuu wa kumi wa kampuni hiyo.“Kikao kimeridhia kuongeza wengine na kufikia kumi na moja ili kuleta tija zaidi,” alisema Kamori.Wajumbe wapya ni Profesa Lucian Msambichaka na Peter Chisawilo.Wengine wanaounda Bodi hiyo ni Aloyce Mwamanga, Joseph Kahungwa, Dk Gedion Kaunda, Hanim Babita, Magdalene Mkocha, Arphaxad Masambu, Nathan Mnyawami, Nathaniel Mbwambo na Julius Kaijage.Kamori alisema azimio la kuongeza idadi hiyo inatokana na kukua kwa kampuni ambapo michango ya watu sasa inahitajika zaidi.Alisema azimio jingine lililopitishwa na mkutano mkuu ni mchakato wa kuuza hisa nyingine kwa ajili ya kuongeza mtaji wa kampuni ili iweze kuifanya vizuri zaidi.Naye Mjumbe mwingine aliyepitishwa na Mkutano Mkuu, Julius Kaijage alisema Watanzania wanatakiwa kutumia fursa mbalimbali ikiwa ni pamoja na kuingia katika kampuni na kununua hisa."
c92bba121202830c4f14119dfdcba813f390f271," CHUO Cha Mipango ya Maendeleo Vijijini, kimeanza ujenzi wa kiwanda cha kuchakata ngozi na kuzalisha bidhaa za ngozi katika kata ya Idifu, wilaya ya Chamwino mkoani Dodoma kitakacho gharimu zaidi ya Sh milioni 500.Hayo yamesemwa na Kaimu Mkuu wa Chuo hicho Profesa Hozen Mayaya wakati wa sherehe za mahafali ya 32 ya chuo hicho Kampasi ya Dodoma, ambapo wahitimu 2,596 wametunukiwa vyeti na shahada mbalimbali.""Kupitia mradi wa Eco Act, unaofadhiliwa na Jumuiya ya Ulaya, Chuo kimetekeleza falsafa ya Rais Dk. John Magufuli, ya Ujenzi wa uchumi wa viwanda, chuo hiki kikikamilika kitakuwa na jumla ya wafanyakazi 70, kati ya hao 50 watakuwa wa kudumu na vibarua 20,"" amesisitiza Profesa Mayaya.Aidha, alisema chuo hicho kinatekeleza mradi mwingine wa kuhimili mabadiliko ya tabia nchi kwa kuzijengea uwezo Halmashauri za wilaya ya Longido, Ngorongoro na Monduli mkoani Arusha.""Mradi huu ni wa ushirikiano kati ya Serikali ya Tanzania na Taasisi za kimataifa za mazingira na Maendeleo (IIED), Mfuko wa Umoja wa Mataifa na Maendeleo (UNCDF LoCAL), mashirika yasiyo ya kiserikali ya Haki Kazi Catalyst (HKC) na Jumuiko la Maliasili Tanzania (TNRF), aliongeza Dk Mayaya.Kaimu Mwenyekiti wa Baraza la Uongozi la Chuo cha Mipango ya Maendeleo Vijijini Mugabe Mtani, amesema utekelezaji wa miradi hiyo ya maendeleo ya wananchi umelenga kuunga mkono juhudi za Serikali ya Awamu ya Tano iliyojipambanua kuimarisha uchumi wa nchi na maendeleo ya wananchi kwa ujumla ""Katika kipindi chake cha miaka mitatu RaisJohn Magufuli, amerudisha nidhamu, uadilifu, uwajibikaji ndani ya utumishi wa umma, kuimarisha sekta ya kilimo, usafirishaji, miundombinu, na nishati"" alisema Bi.Mtani Alisema hatua hiyo ya uwajibikaji wa Serikali ya Awamu ya Tano ni mafanikio yaliyofufua matumaini ya wananchi wanyonge na masikini walio wengi hapa nchini ambao wameanza kunufaika na rasilimali zao.Akizungumza kwa niaba ya Waziri wa Fedha na Mipango, Dk. Philip Mpango, Naibu Katibu Mkuu wa Wizara hiyo, Dk. Khatibu Kazungu, amekipongeza chuo hicho kwa kushiriki katika ujenzi wa viwanda hatua itakayochochea na kuiwezesha nchi kutimiza azma yake ya kuwa na uchumi wa viwanda ifikapo mwaka 2025.Chuo cha Mipango ya Maendeleo Vijijini kilianzishwa miaka 39 iliyopita na kinatoa mafunzo ya ngazi ya astashahada, stashahada, shahada na shahada ya uzamili."
c96036221d1bd893a7e51932123e8b03acba5757," WAZIRI MKUU, Kassim Majaliwa ameiagiza Wizara ya Viwanda, Biashara na Uwekezaji ikishirikiana na Ofi si ya Waziri Mkuu, Kazi na Ajira, ifanye ukaguzi wa vyoo na mifumo ya kutiririsha maji katika viwanda vyote nchini na vile vitakavyobainika kuwa na makosa, hatua kali zichukuliwe dhidi yake.Aliwaagiza pia maofisa afya na mazingira katika mikoa yote nchini badala ya kung’ang’ania kwenye maeneo ya hoteli, mabucha na migahawa, waende kwa jamii na kutoaelimu ya matumizi bora ya vyoo pamoja na umuhimu wa usafi wa mazingira, hivyo watakuwa wameiepusha jamii kuambukizwa maradhi.Alitoa agizo hilo jana katika kilele cha Maadhimisho ya Wiki ya Usafi wa Mazingira Kitaifa na Mkutano wa Maofisa Afya wa Mikoa, Halmashauri na Wadau wa Afya Mazingira Tanzania, jijini Dodoma.Alisema viwanda vina jukumu la kutunza afya za wafanyakazi wake kwa kufuata taratibu na sheria za afya kazini. “Ni jukumu la kila kiwanda kudhibiti uchafuzi wa hewa ili kukabiliana na mabadiliko ya tabia nchi,” alisema na kuongeza madhara ya mabadiliko ya tabia nchi yameanza kushuhudiwa nchini na endapo jitihada za makusudi zisipochukuliwa, ipo hatari ya kufifisha matarajio ya kesho na kesho ya watoto.Kufuatia hatua hiyo, Waziri Mkuu, Majaliwa alitoa rai kwa wakuu wote wa mikoa, wilaya, wakurugenzi watendaji wa halmashauri na maofisa watendaji wa kata, mitaa na vijiji wasimamie vizuri suala hilo. “Hakikisheni lengo la kila kaya nchini kupata choo bora kabla ya Desemba 31, 2018 linafikiwa.Waziri mwenye dhamana, tambua baada ya tarehe husika kupita nitahitaji kupata taarifa kuhusu utekelezaji wa agizo hilo kutoka kwa kila mkoa na halmashauri nchini,” alisema Waziri Mkuu, Majaliwa akisisitiza. Majaliwa alisema ameelezwa hadi Septemba 30, 2018 kaya zenye vyoo bora zimefikia asilimia 51.4 kutoka asilimia 46.6 Julai, 2017 na zisizokuwa na vyoo zimepungua kutoka asilimia 5.4 hadi asilimia 3.8.Alisema wakizidisha kasi katika utoaji elimu, usimamizi wa sheria na kuongeza ufuatiliaji, kaya zote zitakuwa na vyoo bora ndani ya muda mfupi. “Nimedokezwa hapa Halmashauri ya Wilaya ya Njombe wamefanikiwa kwa kiasi kikubwa katika hilo. Sasa nitashangaa sana kwa nini wengine mshindwe? Sambamba na suala hilo la ujenzi na matumizi ya vyoo bora katika kaya, pia Waziri Mkuu, Majaliwa alisisitiza uwepo wa huduma za vyoo bora kwa taasisi zote za umma na binafsi nchini.“Ninaagiza shule zote, vituo vyote vya tiba, vituo vya abiria, masoko na nyumba zote za ibada ziwe na miundombinu bora ya vyoo na sehemu za kunawa mikono,” alisema. Aliagiza Wakurugenzi Watendaji wa Halmashauri wahakikishe maeneo hayo yana huduma hizo muhimu kabla ya Aprili 30, 2019 ili kuondokana na aibu ya kukosa miundombinu ya usafi katika taasisi zao.Katika hatua nyingine, Waziri Mkuu aliionya jamii dhidi ya tabia ya kuchimba dawa wakati wa safari. “Tabia hii imeota mizizi, imekuwa desturi ya baadhi ya watu licha ya Serikali na sekta binafsi kuweka huduma za vyoo stendi za mabasi, vituo vya kuuzia mafuta, na hoteli zinazotumiwa na wasafiri,” alisema.Alisema haiingii akilini kuona basi la abiria linasimama porini ili watu wajisaidie wakati muda mfupi uliopita basi hilo lilisimama kwenye kituo kikubwa cha abiria au sehemu zinazotoa huduma ya chakula.“Kudhibiti hali hii, ninaagiza Wizara inayohusika na afya kushirikiana na Ofisi ya Rais, Tawala za Mikoa na Serikali za Mitaa, Wizara ya Mambo ya Ndani ya Nchi kupitia Kikosi cha Usalama Barabarani, SUMATRA na TABOA kuandaa mikakati ya kuondokana na tabia hii hatarishi kiafya,” alisema.Aliwaagiza maofisa afya ya mazingira nchini watekeleze wajibu wao kwa kuwachukulia hatua za kisheria madereva na makondakta wote watakaobainika kusimamisha magari porini kwa lengo la kuchimba dawa."
c9848c9c75b92481a9afdf7fea3578176468e817," Mtendaji Mkuu wa Huduma za Kimataifa wa Kampuni hiyo, Ruzben Irani amesema hayo wakati wa mazungumzo na ujumbe wa Serikali ya Mapinduzi ya Zanzibar ulioongozwa na Rais wa Zanzibar, Dk Ali Mohamed Shein ambaye alitembelea kiwanda hicho.Irani alisema kampuni yake inaafiki maombi ya Rais wa Zanzibar ya kutaka kampuni yake isaidie sekta ya kilimo.Katika mazungumzo hayo, Dk Shein aliitaka kampuni hiyo kuunga mkono Mapango wa Serikali wa kuleta Mapinduzi ya kijani ili kuzalisha mahitaji ya chakula kwa asilimia 50 ifikapo mwaka 2015/2016, ikiwa ni sehemu ya utekelezaji wa Dira ya Maendeleo Zanzibar 2020 inayoelekeza kujitosheleza kwa chakula ifikapo mwaka 2020.Katika kutekeleza wito wa Rais, Irani alieleza kuwa kwa kuanzia kampuni yake itatuma timu ya wataalamu hivi karibuni ili kufanya utafiti kujua mahitaji."
c9e22427f4c7aa646ccfffac8f18cf52d73e446f," Waziri wa Ardhi Nyumba na Maendeleo ya Makazi William Lukuvi amewasimamisha kazi watumishi watatu wa sekta ya ardhi katika halmashauri ya Jiji la Arusha kwa tuhuma ya kushirikiana na matapeli wa viwanja katika jiji hilo.Aidha, Lukuvi ameagiza maofisa hao waliosimamishwa kazi kutokanyaga katika eneo la ofisi za Jiji mpaka hapo uchunguzi utakapofanyika na maamuzi dhidi ya tuhuma zao yatakapotolewa.Lukuvi alichukua uamuzi huo baada ya kufanya ziara ya kushtukiza katika ofisi za Jiji la Arusha jana kufuatia kuwepo tuhuma nyingi za matapeli ya viwanja kushirikiana na baadhi ya maofisa wa ardhi wasiokuwa waaminifu kufanya utapeli kwa wamiliki halali wa viwanja.Maafisa ardhi waliosimamishwa kwa tuhuma hizo za kushirikiana na matapeli kudhulumu viwanja kwa wamiliki halali katika jiji la Arusha ni Elizabeth Mollel, Lassen Mjema na Zawadi Mtafikikolo.Mbali na kusimamishwa kazi kwa watumishi, Waziri wa Ardhi Nyumba na Maendeleo ya Makazi aliagiza maafisa Ardhi wa Jiji la Arusha kuhakikisha matapeli wote wa viwanja wanaoshirikiana na watumishi hao wasipatiwe huduma katika masuala yoyote ya ardhi kufuatia kuonekana kujihusisha na mipango ya utapeli wa viwanja kwa kushirikiana na baadhi ya watumishi wa sekta ya ardhi katika jiji la Arusha.Katika ziara yake hiyo ya kushtukiza pamoja na kuelezwa na Afisa Ardhi Mteule wa Jiji la Arusha Dicley Nyato uwepo wa watumishi wawili Lassen na Zawadi huku Elizabeth akiwa katika likizo ya uzazi, watumishi hao walipotea ghafla ofisini bila taarifa mara baada ya kuelezwa wanahitajika kwa waziri na hata pale walipopigiwa simu za mkononi hazikupatikana.Kwa mujibu wa Lukuvi, watumishi hao wa sekta ya ardhi katika jiji la Arusha wamekuwa na mawasiliano ya mara kwa mara na matapeli wa viwanja katika jiji hilo jambo linalotia mashaka utendaji wao wa kazi na kubainisha kuwa maafisa hao wamekuwa na tabia ya kufuatilia kesi zilizopo katika Mabaraza ya Ardhi kwa nia ya kuwasaidia matapeli.Kufuatia kadhia hiyo, Lukuvi ameagiza kuanzia sasa hati zote za wito wa Mahakama nchini kusainiwa na Afisa Ardhi Mteule au Msajili wa Hati ama Kamishna Msaidizi wa Ardhi wa Kanda na Mwanasheria wa Wizara ya Ardhi Nyumba na Maendeleo ya Makazi lazima afahamishwe uwepo wa kesi husika.""Kuanzia sasa summons zote zipokelewe na Maafisa Ardhi Wateule, Makamishna au Wasajili wa Hati wa Kanda na watumishi wengine wasipokee wala kujihusisha"" alisema Lukuvi Lukuvi alisema matapeli wa viwanja wamekuwa wakifungua kesi katika Mabaraza ya Ardhi dhidi ya wamiliki halali na wakati mwingine matapeli hao hawawafahamu hata wamiliki lengo lao likiwa kuwakatisha tamaa pale kesi inapochukua muda mrefu hasa ikizingatiwa baadhi ya wamiliki hawana uwezo wa kuweka mawakili na hivyo kuwa na uwezekano mkubwa wa kupoteza haki zao.Alisema, tabia hiyo haiwezi kuvumiliwa na kusisitiza kuwa mtandao wote wa matapeli wa viwanja katika jiji la Arusha ataukomesha kama alivyofanya katika jiji la Dar es Salaam ambalo huko nyuma lilishamiri sana kwa tabia hiyo ili kusaidia haki za wanyonge.Kwa upande wake Afisa Ardhi Mteule wa Jiji la Arusha Dicley Nyato alimueleza waziri Lukuvi kuwa wamekuwa wakisumbuliwa sana na matapeli wa viwanja katika jiji hilo na wakati mwingine matapeli hao huwashitaki lengo likiwa kujipatia viwanja kwa njia ya udanganyifu na kuviuza.Lukuvi alifanya ziara hiyo ya kushtukiza katika ofisi za jiji Arusha akitokea wilayani Babati mkoa wa Manyara ambako huko aliweza kutoa faraja iliyopotea kwa muda mrefu kwa wananchi wa vijiji vya Singu na Endasago kwa kuamuru kubaki katika maeneo yao kufuatia mgogoro wa muda mrefu wa takriban miaka hamsini kati ya wana kijiji na wamiliki wa mashamba ambao ni kampuni za Agric Tanzania Ltd na Endasago Co Ltd."
c9f91af501aec7b0bb4779d58f74c551697bdf1a," WABUNGE wamechachamaa bungeni wakiomba sheria ya hakimiliki na hakishiriki ya 1999 ibadilishwe ili kuwasaidia wasanii kulinda kazi na haki zao kwani hadi sasa wanapata kipato duni kisicholingana na ubora wa kazi zao.Wabunge hao, Maulid Mtulia wa Kinondoni (CCM) na Joseph Mbilinyi wa Mikumi (Chadema), wamelalamika kitendo cha wasanii kuendelea kudhulumiwa kazi zao na wakaomba serikali ilete muswada wa mabadiliko ya sheria bungeni ili ipewe meno kulinda kazi zao. Mtulia alihoji serikali ina mkakati gani wa kuwasaidia wasanii ili kupata stahiki zao na akahoji sera na sheria zinasaidiaje wasanii hao kumiliki na kunufaika na kazi zao za sanaa.Mbunge wa Mikumi, Mbilinyi akiuliza swali la nyongeza bungeni, alihoji lini sheria namba 7 ya mwaka 1999 itapelekwa bungeni ili kubadilishwa ipewe meno ya kuwasaidia wasanii kupata stahili za kazi zao. Akijibu hoja hizo, Naibu Waziri wa Habari, Utamaduni, Sanaa na Michezo, Juliana Shonza (pichani) alisema katika hatua ya kwanza mkakati uliopo ni kuhakikisha Chama cha Hakishiriki Tanzania (COSOTA) kinakuwa chini ya wizara ya habari kutoka wizara ya viwanda ili kazi na haki za wasanii zidhibitiwe vizuri.Shonza alisema ni kweli sheria hiyo ina upungufu lakini kabla ya kufanyiwa marekebisho, inatakiwa kuhakikisha Cosota inarudishwa ili kuwa taasisi chini ya wizara ya habari kwani sasa ipo wizara ya viwanda na biashara. Alisema ni kweli wasanii wanasajili kazi za Cosota ambayo ipo chini ya wizara ya viwanda na biashara hata kama wizara ya habari ndiyo yenye dhamana ya kusimamia wasanii nchini.Shonza alisema wizara inatambua changamoto zinazowakumba wanasanii nchini, lakini akawaomba watengeneze kazi zenye ubora na ubunifu wa hali ya juu ili kushindana kwenye soko. Alisema ili kunusuru kazi zao zisiibiwe wanaweza kuachana na mtindo wa kutengeneza kazi katika CD, wakasonga mbele kisayansi na kiteknolojia kwa kutengeneza kazi zao kwa njia ya mtandao kama alivyofanya msanii Wema Sepetu ambaye amepata faida kubwa.Shonza aliwaonya wasanii kuepuka kuingia mikataba mibovu na wasambazaji wa kazi zao, badala ya kuuza kazi tu wanauza hata kazi-mama ambayo inawafanya waendelee kuumia wakati wote. Shonza alisema Sera ya Utamaduni ya mwaka 1997 ilielekeza kuanzishwa kwa chombo cha kusimamia hakimiliki ambayo ni sehemu muhimu ya dhana pana ya milikibunifu.Hivyo mwaka 1999 ikatungwa sheria ya hakimiliki na hakishiriki ambayo chini yake maslahi ya watunzi wa kazi za sanaa, wafasiri, watayarishaji wa vihifadhia sauti, wachapishaji yanalindwa kicheria na chombo cha kusimamia haki hizo Cosota kilianzishwa.Hivyo sera na sheria vipo kulinda maslahi ya wasanii, lakini tatizo ni uelewa mdogo wa wasanii wenyewe kuhusu haki zao na ulinzi wake kisheria. Ili kukabiliana na tatizo la wasanii hilo, Serikali kupitia Bodi ya Filamu Tanzania na Baraza la Sanaa la Taifa, imetoa elimu kwa wadau 5,200 kuhusu masuala ya hakimiliki, hakishiriki, mikataba na makubaliano kupitia mafunzo ya kuwajengea uwezo ili wawe walinzi wa kazi nahaki zaokwa kuingia mikataba yenye maslahi."
c9fde22724acdcb871ee1090ed615496ba205e87," SERIKALI ya Mapinduzi ya Zanzibar (SMZ) imesema imejipanga katika mwaka wa fedha 2019/20 kuyashughulikia na kuyafanyia kazi jumla ya maeneo 148 ambayo yameathirika na mabadiliko ya tabia ya nchi.Naibu Waziri, Ofisi ya Makamu wa Pili wa Rais, Mihayo Juma Nhunga amesema hayo wakati akijibu swali la mwakilishi wa viti maalumu, Tatu Mohamed Ussi aliyetaka kujua mikakati ya kuyashughulikia maeneo yaliyoathirika na mabadiliko ya tabia ya nchi.Amesema visiwa vya Zanzibar vinakabiliwa na mabadiliko ya tabia ya nchi kwa kasi kutokana na maji ya chumvi kuvamia maeneo ya makazi ya wananchi, huku shughuli za kilimo zikiathirika.Kwa mfano, amesema baadhi ya maeneo ya kisiwa cha Pemba yameathirika sana ikiwemo Jalalani huko Ngomeni ambapo maji ya bahari yamepanda juu na kuathiri shughuli za kilimo.Alisema baadhi ya sehemu wananchi walikuwa wakijishughulisha na kazi za kilimo lakini kwa sasa wameacha.Alieleza kuwa zipo juhudi zimeanza kuchukuliwa katika kukabiliana na tatizo la mabadiliko ya tabia ya nchi, ikiwemo kujenga matuta na kuotesha miti aina ya mikoko pembezoni mwa bahari.Ameyataja maeneo yaliyoathirika zaidi katika mabadiliko ya tabia ya nchi kuwa ni visiwa vidogo vilivyopo Unguja na Pemba ambapo maji ya bahari yanatishia kuvamia makazi ya wananchi.Alivitaja visiwa ambavyo vipo katika tishio la kutoweka kutokana na kasi ya maji ya chumvi kuwa ni Kisiwa Panza, Mtambwe Mkuu pamoja na kijiji cha Jambiani mkoa wa kusini Unguja. ‘’Athari za mabadiliko ya tabia nchi ni kubwa ambapo visiwa vidogo vidogo vinatajwa kuathirika,’’ amesema."
ca02cd38409dd53ab400043d6f2cf12c9f0865c8," TIMU ya taifa ya Tanzania, Taifa Stars, jana imeshindwa kutumia vizuri uwanja wa nyumbani baada ya kulazimishwa suluhu na Harambee Stars ya Kenya katika mchezo wa kusaka nafasi ya kufuzu kwa michuano ya Mataifa ya Afrika kwa wachezaji wa ndani (Chan 2020).Mchezo huo ulipigwa kwenye Uwanja wa Taifa jijini Dar es Salaam na Taifa Stars licha ya kupata nafasi kadhaa za kufunga, ilishindwa kuzifumania nyavu.Matokeo hayo yanaiweka Taifa Stars katika nafasi ngumu zaidi ya kucheza raundi ya mwisho ya kufuzu, kwani itakuwa na mlima mrefu wa kupanda katika mchezo wa marudiano utakaofanyika Agosti 4 Kasarani, Nairobi, Kenya.Katika kipindi cha kwanza, Taifa Stars walicheza vizuri na kulishambulia lango la wapinzani wao mara kadhaa, lakini kutokuwa makini kwa washambuliaji wake kulisababisha timu hiyo kushindwa kuibuka na ushindi mbele ya mashabiki wake.Kwa upande mwingine, Taifa Stars imeshindwa kulipa kisasi mbele ya Kenya baada ya kufungwa 3-2 katika mchezo wa hatua ya makundi ya michuano ya Kombe la Mataifa ya Afrika (Afcon 2019) nchini Misri.Hivyo, Taifa Stars inahitaji sare yoyote ya mabao au ushindi wa aina yoyote ili isonge mbele katika raundi ya mwisho, ambako itakutana na timu ya taifa ya Sudan na endapo ikipata ushindi wa jumla, itakata tiketi ya kwenda Cameroon, ambako fainali za Chan 2020 zitafanyikia.Taifa Stars kwa mara ya mwisho ilicheza fainali za Chana mwaka 2009 nchini Ivory Coast, ambazo ndizo zilikuwa za kwanza kufanyika tangu zilipoanzishwa na Shirikisho la Soka la Afrika, Caf. Mchezo wa marudiano wa timu hizo utafanyika Nairobi, Kenya wikiend ijayo kwenye Uwanja wa Moi Kasarani.Kocha wa Taifa Stars baada ya kuona hakuna bao alimuingiza Ibrahi Ajibu aliyeanzia benchi na baadaye Kelvin John waliochukua nafasi ya Ayub Lyanga na Hassan Dilunga, ambao angalau walionesha uhai kidogo, lakini Stars iliendelea kushindwa kufunga.Endapo mchezo wa marudiano utamalizika kwa suluhu, basi ushindi utaamliwa kwa mikwaju ya penalti ili kupata timu itakayocheza dhidi ya Sudan katika raundi ya mwisho ya kufuzu.Wapenzi wa soka nchini wameonekana kukatishwa tamaa na Stars, baada ya kushindwa kuwafuta machozi wapenzi hao wa soka baada ya kufanya vibaya Afcon 2019 kwa kufungwa mechi zote tatu za hatua ya makundi.Katika jaribio la mwisho, Aiyee nusura aipatie Stars bao baada ya kuachia mkwaju mkali wa mbali uliomshinda mlinda mlango wa Harambee Stars na kutoka nje kidogo ya lango.Vikosi vilikuwa, Taifa Stars:Juma Kaseja, Paul Godfery, Gadiel Michael, Erasto Nyoni, Kelvin Yondan, Jonas Mkude, Hassan Dilunga/Kelvin John, Salum Aboubakar, John Bocco/ Salim Aiyee na Ayubu Lyanga/ Ibrahim Ajibu.Harambee Stars:John Oyemba, Bernard Ochieng, Mike Kibwage, Joash Onyango, Cliffton Miheso, Dennis Odhiambo, Kenneth Muguna, Musa Masika, Whyvonne Isuza, Duke Abuya na Enosh Ochieng."
ca18d2404b1358d24da0aeb79cea4ebc842ea694," ILI Tanzania ijenge Uchumi wa Viwanda, hadi kufikia mwaka 2025 serikali itakuwa imeingiza kwenye gridi ya taifa, umeme wa megawati 10,000 kutoka megawati 1,602 za hivi sasa.Wizara ya Nishati imeweka mpango kuzalisha umeme megawati 5,000 ifikapo mwaka 2020.Naibu Waziri wa Nishati, Subira Mgalu alitoa takwimu hizo jana akijibu swali la Mbunge wa Viti Maalumu, Zainabu Katimba (CCM) aliyetaka kujua serikali imeweka mkakati gani kuzalisha megawati 5,000 za umeme 2020.Subira amesema kufikia lengo hilo, serikali inatekeleza miradi ya kuzalisha umeme kutoka vyanzo mbalimbali vya maji, gesi asilia na jua.""Miongoni mwa miradi hiyo ni wa upanuzi wa mradi wa kufua umeme kutumia gesi asilia Kinyerezi I kutoka megawati 150 hadi 335 ambao utakamilika Agosti, 2019,"" amesema.Miradi mingine ya kufua umeme wa gesi asilia ni Kinyerezi II wa Megawati 240 ambao utekelezaji wake ulikamilika Aprili mwaka jana.Mwingine ni mradi wa kuzalisha umeme wa megawati 300 unaotekelezwa chini ya ufadhili wa Shirika la Kimataifa la Maendeleo la Japani (JAICA) na utaanza mwishoni Machi 2020.""Desemba 2018, serikali ilianza kutekeleza mradi wa kuzalisha umeme kwa kutumia nguvu ya maji wa megawati 2,115 pamoja na miradi wa umeme wa Rusumo megawati 80,"" amesema.Miradi mingine ni wa Ruhuji wa megawati 358, miradi wa Rumakali megawati 222, Kakono megawati 87 itakayokamilika mwishoni 2021.Amesema pia Serikali itatekeleza miradi ya kuzalisha umeme kwa nguvu za jua Kishapu wa megawati 150, wa upepo Singida wa megawati 100 na wa Makaa ya Mawe wa megawati 600."
ca2532ca69d48b19310c8f7e3ef90e2fa198cd80," MWANAFUNZI Joseph Jiloleli amefaulu kwa kupata daraja la kwanza katika mtihani wa taifa wa kuhitimu kidato cha nne, huku shule yake ya kata ikiwa haina mwalimu wa somo la fi zikia ambalo pia amelifaulu.Jiloleli mwenye umri wa miaka 19 ametokea kwenye Shule ya Sekondari ya Kutwa Kata ya Mang’halanga wilayani Kwimba, Mwanza.Matokeo ya mtihani wa taifa wa kidato cha nne ya mwaka jana yaliyotangazwa na Katibu Mtendaji wa Baraza la Taifa la Mitihani Tanzania (Necta), Dk Charles Msonde, juzi yanaonesha Jiloleli alifanya na kufaulu masomo tisa kwa kupata alama B na C.Mchanganuo wa matokeo yake unaonesha Jiloleli mwenye namba ya utahiniwa S1749/0034, katika somo la Uraia amepata alama C, Historia C, Jiografia B, Kiswahili C, English B, Fizikia C, Kemia B, Baiolojia B na Hisabati C. Mwanafunzi huyu ni miongoni mwa wanafunzi 41 waliofanya mtihani huo.Wakati yeye akipata ufaulu wa alama ya kwanza, sita walipata darala la II, sita wengine daraja la III, 22 wamepata daraja la IV na sita wameshindwa.Wanafunzi hao 41 ni miongoni mwa zaidi ya 80 waliojiunga na kidato cha kwanza shuleni hapo mwaka 2015. Wengine zaidi ya 40, kwa mujibu wa Makamu Mkuu wa shule hiyo, Venance John, baadhi walishindwa mtihani wa kuingia kidato cha pili na wengine waliacha shule.“Namshuku Mungu kupata ufaulu wa daraja la kwanza licha ya shule yetu kutokuwa na mwalimu wa Fizikia na hata wa Kemia aliyekuwepo alishaondoka kwenda kujiendeleza kielimu,”alisema.Mwalimu John anathibitisha kuwa shule hiyo haina mwalimu wa somo la Fizikia, huku kwa upande wa Hisabati yupo mmoja anayefundisha somo hilo kwa wanafunzi zaidi ya 400 wa kidato cha kwanza hadi cha nne.Hata hivyo, Jiloleli anataja siri ya ufaulu wake kuwa ni bidii ya kujisomea, nidhamu kwa walimu na ushirikiano na wanafunzi wenzake katika vipindi vya mijadala, maswali na majibu.“Ukosefu na upungufu wa walimu wa baadhi ya masomo ulitulazimu wanafunzi wachache kujitafutia walimu wa shule jirani kwa ajili ya kutusaidia,” anasema.Anataja shule hizo kuwa ni Bujikusakila iliyopo umbali wa kilomita nane na Nyamilama umbali wa kilomita saba kutoka Sekondari ya Mang’halanga.“Mimi na wenzangu tulilazimika kufanya vibarua vya kulima na kupalilia mashamba ya watu binafsi ili kupata fedha za kulipa walimu waliotufundisha mafundisho ya ziada,” anasem.Kwa mujibu wa Jiloleli, Sekondari ya Mang’halanga pia inakabiliwa na upungufu wa vifaa vya maabara na vitabu, hasa vya ziada katika maktaba. Pia shule haina huduma za umeme na maji.Wanafunzi hupata chakula shuleni kwa miezi miwili kila mwaka kunapokuwa na mavuno ya mahindi kutoka mashamba ya shule. Jiloleli anasema ni wa pili kuzaliwa kati ya watoto watano katika familia yao.Baba yao ni Jiloleli Makeja na mama yao ni Elizabeth Lulema, wakulima na wakazi wa kijiji cha Mahiga - umbali wa kilomita mbili kutoka Sekondari ya Mang’halanga.Alipata elimu ya msingi kwenye Shule ya Mahiga kati ya mwaka 2008 na 2014 kabla ya kuchaguliwa kujiunga na kidato cha kwanza katika Sekondari ya Mang’halanga mwaka 2015.Hadi anahitimu kidato cha nne mwaka jana, Jiloleli alikuwa kaka mkuu wa shule.Amepata pia kuwa kiongozi wa afya na mazingira shuleni hapo mwaka 2016 - 2017.Baba mkubwa wa Jiloleli, Machenga anasema mwanafunzi huyo ameweka historia ya kuwa wa kwanza katika ukoo wao wa Makeja kupata ufaulu wa daraja la kwanza."
ca6f551f8ba46016386c7f4a13b7aa5d4821b3c7,"['Real Madrid watakuwa tayari kutoa ofa ya kiungo wa Colombia James Rodriguez, 28, kubadilishana na kiungo wa timu ya taifa ya Ufaransa na Manchester United Paul Pogba,26. (El Desmarque, via Metro)', 'Inter Milan wanamtolea macho mshambuliaji wa Chelsea Olivier Giroud. (Gazzetta dello Sport - via Sun)', 'Mshambuliaji wa Ajax Quincy Promes, 27, amesema yuko tayari kwa uhamisho kuelekea ligi ya Primia siku za usoni,kauli hiyo ameitoa wakati ambapo Arsenal na Liverpool wakiwa na nia ya kumnyakua mchezaji huyo. (Mail)', 'Kocha wa timu ya taifa Uingereza Gareth Southgate amesema vikwazo vinavyotolewa kutokana na vitendo vya ubaguzi wa rangi vinapaswa kuwa vikali. (Express)', 'Manchester United itaweka mezani pauni milioni 42 kwa ajili ya kiungo wa Tottenham na timu ya taifa ya Denmark Christian Eriksen, 27, ifikapo mwezi Januari.(El Desmarque - via Express)', 'Kocha wa Manchester United Ole Gunnar Solskjaer amesema mchezaji wa nafasi ya ulinzi ya Argentina Marcos Rojo anajiandaa kuendelea kubaki na klabu hiyo. Mchezaji huyo, 29 alifanya mazungumzo na Everton kuhusu uhamisho. (Manchester Evening News)', ""Kiungo wa Paris St-Germainm Ander Herrera, 30, amesema alifikiri mpira wa miguu ''haukuwa muhimu zaidi'' kwa Manchester United alipokuwa akiichezea klabu hiyo.(Metro)"", 'Kocha wa Southampton Ralph Hasenhuttl amesisitiza kuwa hana tatizo na kumchezesha mchezaji wa nafasi ya ulinzi Cedric Soares, 28, au kiungo Pierre-Emile Hojbjerg, 24,  pamoja na ukweli kuwa mikataba yao inaelekea ukingoni.(Southern Daily Echo)', ""Kocha wa Liverpool Jurgen Klopp amesema ''hakuna nafasi kabisa '' ya klabu hiyo kumsajili Kylian Mbappe, ingawa kumekuwa na kampeni za mitandao ya kijamii kuhusu tetesi za kuwa mshambuliaji huyo wa Paris St-Germain ,20 atatua kwenye klabu hiyo.(Sun)"", 'Mchezaji wa nafasi ya ulinzi wa klabu ya Arsenal  Lucas Torreira, 23, atafanya mazungumzo na kocha Unai Emery. (Mirror)', 'Mshambuliaji wa Real Madrid Rodrygo, 18, aliyefuga kwa hat-trick kwenye ligi ya mabingwa wiki hii, alikataa kuhamia Liverpool kabla ya kujiunga na Real.(ESPN, via Marca)', ""Winga wa timu ya taifa ya Uhispania na Leicester Ayoze Perez, 26, amesema ilibaki kidogo tu ajiunga na Valencia wakati wa majira ya joto kabla ya kuamua kujiunga na mbwa mwitu'.(ABC, via Leicester Mercury)"", 'Kocha wa zamani wa Arsenal, Arsene Wenger amesema kocha Unai Emery alitenda haki kumvua unahodha mchezaji wa nafasi ya ulinzi Granit Xhaka, 27. (Evening Standard)', 'Nahodha na beki wa kati wa Newcastle Jamaal Lascelles, 25, amesema wachezaji wa klabu hiyo wana ari ya kutomuagusha kocha wao Steve Bruce msimu huu.(Chronicle)', 'Quique Sanchez Flores, 54, amesema hajutii kukubali kazi ya ukocha kwa klabu ya Watford ingawa timu yake imekuwa kwenye nafasi za mwisho miezi miwili baada ya kuchukua nafasi hizo.(Watford Observer)', 'Kiungo wa Sheffield United John Lundstram anajiandaa kwa mazungumzo ya mkataba. Mkataba wa mchezaji huyo, 25, utakwisha mwishoni mwa msimu. (Sheffield Star)']"
ca8150df84803ae2614d5212c9955a5a994b4d21," WAZIRI Kassim Majaliwa amewataka Wakurugenzi wa Halmashauri zote nchini kufuatilia utendaji kazi wa watumishi kwenye maeneo yao ili kubaini kama wanakwenda kwa wananchi na kuwahudumia ipasavyo.Alisema serikali inahitaji kuona watumishi wa umma wanakwenda kwa wananchi kusikiliza kero na changamoto mbalimbali zinazowakabili ili kushirikiana nao katika kuzipatia ufumbuzi. Kwa mujibu wa taarifa kutoka Ofisi ya Waziri Mkuu, kiongozi huyo alitoa agizo hilo juzi wakati akihutubia wananchi katika mkutano wa hadhara uliofanyika katika kijiji cha Lugagala, wilayani Songea akiwa katika ziara yake ya kikazi mkoani Ruvuma.“Rais wetu John Magufuli ni muumini wa maadili na mchapakazi, ndio maana amesisitiza umuhimu wa watumishi wa umma kwenda kuwahudumia wananchi katika maeneo yao, kwani baadhi yao hawana uwezo wa kufikia maeneo ya kutolea huduma,” alisema.Aliongeza kuwa ni vema kwa watumishi wa umma wahakikishe wanapanga muda wa siku tatu kwa wiki kutoka maofisini kwenda kuwahudumia wananchi hususani waishio maeneo ya pembezoni. Pia alitumia fursa hiyo kuwataka wananchi kuendelea kuiamini serikali yao pamoja na watendaji wake waliopo kwenye maeneo mbalimbali nchini kwani serikali inatambua matatizo yao na kuahidi kuwa yatapatiwa ufumbuzi kwa wakati.Alisema serikali haina msamaha na watumishi wazembe, hivyo wananchi waendelee kuwa watulivu wenye imani kwani watahudumiwa na ahadi zote zilizotolewa na Rais Magufuli katika maeneo yao zitatekelezwa. Kadhalika, Waziri Mkuu alimuagiza Mkuu wa Wilaya ya Songea kusimamia kazi ya kuwaondoa wananchi wote wanaoishi na kufanya shughuli za kibinadamu ikiwemo kilimo katika maeneo ya vyanzo vya maji kwa sababu watasababisha vyanzo hivyo vikauke.Awali katika ziara hiyo, Waziri Mkuu aliweka jiwe la msingi katika mradi wa maji wa Luyehela kwenye kijiji cha Muungano Zomba, kuzindua kituo cha kuchotea maji cha kijiji cha Lugagala na kukagua mradi wa ujenzi ya zahanati wa kijiji hicho.Katika mkutano huo ulihudhuriwa na viongozi mbalimbali akiwemo Waziri wa Nchi, Ofisi ya Waziri Mkuu Sera, Bunge, Ajira na Wenye Ulemavu, Jenister Mhagama ambaye pia ni mbunge wa jimbo la Peramiho na Waziri wa Kilimo Japhet Hasunga. Wengine ni Naibu Waziri wa Maji, Jumaa Aweso, Naibu Waziriwa Mambo ya Nje na Ushirikiano wa Afrika Mashariki, Dk Damas Ndumbaro, Mkuu wa Mkoa wa Ruvuma, Christina Mndeme na maafisa wengine wa Serikali."
ca967afa4e839aee8db005d7f1a4245103e3fbf9," Mkuu wa Wilaya ya Kalambo, Moshi Chang’a amebainisha hayo wakati wa mahojiano maalumu na mwandishi wa habari hizi hivi karibuni yaliyofanyika katika mji mdogo wa Matai wilayani humo.Aliongeza kuwa hatua hiyo ya Serikali kutoa kiasi hicho cha fedha, ikiwa ni katika kutekeleza Sera za Taifa ya maendeleo ya wanawake na jinsia ya mwaka 2000/ 03 na Sera ya Uwezeshaji wananchi kiuchumi ya 2004.“Halmashauri ya Wilaya hii ya Kalambo ina vikundi vya uzalishaji mali 28 kati ya hivyo vikundi 18 vilipata mkopo kutoka Serikalini wa Kiasi cha Sh 53,384,000- kwa mwaka wa fedha uliopita,” alibainisha.Alifafanua kuwa mikopo hiyo ilitolewa kutoka Mfuko wa Maendeleo ya Wanawake na Maendeleo ya Vijana pamoja na Mfuko wa kuendeleza Bonde la Ziwa Tanganyika – Ofisi ya Makamu wa Rais – Mazingira."
cabf893c95f15a2f07d9f520d21b10f056b43dbb," MSHAMBULIAJI wa timu ya taifa ya Kenya, Harambee Stars, Michael Olunga anaamini kuwa wakati umefi ka kwa Kenya kurejea katika fainali za Kombe la Mataifa ya Afrika (Afcon). Olunga aliiongoza Harambee Stars kuvisambaratisha vigogo vya soka Afrika, Ghana baada ya kuwafunga 1-0 katika mchezo wa kufuzu kwa fainali za mwaka 2019 katika mchezo wa Kundi F uliofanyika kwenye Uwanja wa Kasarani mwishoni mwa wiki iliyopita. Kenya walipata bao hilo baada ya beki wa Ghana, Nicholas Opoku kuujaza mpira kwenye lango lao wakati akijaribu kuokoa mpira wa krosi kutoka kwa Eric Johanna.Kwa ushindi huo, Kenya sasa wana pointi sawa na Ghana baada ya kucheza raundi mbili kabla ya mchezo dhidi ya Ethiopia utakaofanyika Oktoba 10 ama 13. “Naamini wakati umefika kwetu (kurejea katika fainali za Afcon) baada ya miaka kibao ya kuwa nje ya mashindano hayo. Binafsi inabidi kufanya kazi kwa bidii na kujaribu kuwafurahisha mashabiki wa nyumbani kila ninapopata nafasi,” alisema.Mshambuliaji huyo anayecheza soka Japan aliongeza: “Ni heshima kubwa kuchezea timu ya taifa na tunatarajia kutakuwa na ushawishi mkubwa… tuna mechi mbili zaidi nyumbani mbele ya mashabiki wetu kama ile tuliyocheza juzi dhidi ya Ghana. Tunaweza kupata pointi tatu na kufuzu.” Mchezaji huyo wa zamani wa Gor Mahia, pia alilishukuru Shirikisho la Soka la Kenya (FKF) kwa kuwaunga mkono, huku akitoa changamoto kwa Serikali kupitia Wizara ya Michezo, kuwasilisha bajeti ya timu mapema.“Tunaridhika na kile kilichofanywa na FKF hadi sasa na pia tunaishukuru serikali kwa kutoa tiketi mapema…. “Pia wanatakiwa kuimarisha miundo mbinu nchini ili kupiga jeki soka la hapa nchini, na tunatakiwa kuwa na shule nyingi za soka, na viwanja vingi na vizuri vya kuchezea kama vile Kasarani, ambacho bila shaka wataendelea kuutunza vizuri,” alikamilisha mchezaji huyo."
cad9dbc323820473785d6629d41d64c86f9a2ea0," RAIS wa Shirikisho la Soka Tanzania (TFF), Wallace Karia amesema timu ya taifa ya wanawake ya Bara, Kilimanjaro Queens imewapa heshima kubwa kwa kutwaa ubingwa wa Cecafa na anaamini siku moja soka ya wanawake italeta kombe la Afrika nchini.Kilimanjaro Queens mwishoni mwa wiki iliyopita ilitwaa ubingwa huo kwa mara ya pili mfululizo baada ya kuifunga Ethiopia mabao 4-1 mjini Kigali, Rwanda.Aidha, Karia alimshukuru Rais John Magufuli kwa pongezi zake akiahidi hawatomuangusha na ikimpendeza watafuata maelekezo yake kutoka kwa wasaidizi wake.Rais Magufuli juzi alipomaliza kutangaza mabadiliko kwenye nafasi mbalimbali za uongozi katika serikali yake, aliipongeza pia Kili Queens kwa kutwaa ubingwa wa Cecafa.Ushindi wa mabao 4-1 dhidi ya Ethiopia katika mechi ya mwisho ndio uliohalalisha ubingwa kwa Kili Queens, na hasa baada ya wenyeji Rwanda kufungwa mabao 2-0 na Kenya.Timu hiyo ilitwaa ubingwa huo kwa kuwa na uwiano mzuri wa mabao baada ya kulingana pointi na Uganda iliyoshika nafasi ya pili. Timu hizo zote zilimaliza zikiwa zimelingana pointi, saba.Akizungumza na wachezaji wa timu hiyo kabla ya kupata nao chakula cha mchana Dar es Salaam jana, Karia alisema Kili Queens imeipa heshima kupwa kwa kutetea ubingwa mara mbili mfululizo na amaamini itaendelea na moto huo.“Mwakani tutatwaa tena ubingwa huu ili kombe libaki moja kwa moja Tanzania Cecafa watafute kombe lingine,” alisema.“Timu hii imekaa kambini muda miezi 11 ikifanya maandalizi na sasa tunajipanga na mashindano ya Afrika,” alisema.“Haijifichi nyie ndio mmetufungulia kutuletea vikombe,” alisema Karia.Alisema wataangalia uwezekano wa kuitafutia timu ya taifa ya wanawake kambi ya nje ya nchi japo kwa mwezi mmoja ili wachezaji wake wapate uzoefu."
caefdd4de6156e38ca33fcf4d4a5ce3dbd665d2b," NCHI za Afrika Mashariki zimeng’ara katika Maonesho ya 43 ya Kimataifa ya Biashara maarufu Sabasaba yanayoendelea katka viwanja vya Mwalimu Julius Nyerere kwa kuongeza idadi ya washiriki kutoka nchi hizo.Washiriki wa maonesho hayo kutoka nchi za Jumuiya ya Afrika Mashariki (EAC) wameeleza kuwa biashara walizopata katika maonesho yaliyopita yamewezesha kujipanga kwa mwaka huu na kuongeza idadi ya washiriki huku kila nchi ikifika na bidhaa zake maarufu.Wakati Rwanda waking’ara na manukato yake maalumu yanayotengenezwa nchini humo yajulikanayo kama Aquarwanda, pilipili aina ya kabanga, vikapu, picha na bidhaa mbalimbali, Kenya wamefika na ‘protector’ za simu za mkononi zenye uwezo wa kupigilia msumari bila kuvunjika.Burundi wamefika na nguo maalumu za nchi hiyo, picha, vikapu na bidhaa mbalimbali zinazotengenezwa kwa mikono na Uganda nao wakiwasili na bidhaa zinazotengenezwa nchini humo za asili.Katika maonesho hayo yaliyoanza Juni 28 mwaka huu, nchi hizo zimejipanga katika maeneo mbalimbali wakionesha bidhaa zao kwa lengo la kuhakikisha wanauza kwa Watanzania na wananchi wa nchi mbalimbali.Akizungumza na gazeti hili, Mtaalamu kutoka Bodi ya Maendeleo Rwanda (RDB), Agness Mukakimenyi alisema nchi hiyo imefika katika maonesho hayo na watu 21 tofauti na mwaka jana walifika na watu 12.Alisema katika maonesho ya mwaka jana, walifanya vizuri hivyo waliporejea waliamua kuwahamasisha wengine kuweza kushiriki ili wapate masoko kutokana na maonesho hayo ya kimataifa.Kiongozi wa ujumbe wa wafanyabiashara na wajasiriamali kutoka Burundi, Rose Niyonizigye alisema katika maonesho hayo wameweza kuleta bidhaa mbalimbali lakini nyingi zikiwa za kazi za mikono ikiwemo nguo, dawa za maradhi mbalimbali.Niyonizigye alisema wafanyabiashara hao wakitoka katika maonesho hayo hupeleka bidhaa za batiki, vikapu kutoka Tanzania ambavyo hupendwa kwa kiasi kikubwa, urembo na bidhaa za vyakula nchini humo.Kiongozi wa Tukolelewamu Group kutoka nchini Uganda, Sauda Nakanjakeo alisema wamefika katika maonesho hayo wakiwa 17 ambapo mwaka jana walikuwa 12 wakiwa na bidhaa za ngoma, vikapu maalumu vya nchi hiyo, viatu, mikoba na nyinginezo.Alisema kwa mwaka huu wameshindwa kukaa katika eneo moja na nchi nyingine za Afrika Mashariki kutokana na gharama kubwa ya kulipia banda na wengi wa washiriki ni wajasiriamali.“Maandalizi mengine yako vizuri kuliko mwaka jana, kumekuwa na utaratibu mzuri kuanzia maeneo, vitambulisho na vinginevyo lakini biashara bado ngumu mwaka jana siku kama ya leo (jana) tulikuwa tumeshauza lakini mwaka huu bado, tunasubiri kufunguliwa rasmi,” alisema.Alibainishwa kuwa bidhaa za Tanzania hupendwa sana nchini mwao hasa zile za mikono na katika maonesho yao wanayofanya Oktoba, banda la Tanzania hujaa sana.Nchini Kenya, wamefika na kampuni mbalimbali zaidi ya 10 ambazo mpaka jana walikuwa wakiendelea kupanga katika mabanda yaliyo kwenye eneo moja lakini vijana kutoka kampuni ya x-ONE East Afrika ya nchini humo wamekuwa kivutio kwa mtindo wao wa kuuza protector za kuzuia kioo cha simu kuharibika.Mkurugenzi Mtendaji wa kampuni hiyo, Dominic Mumo alisema kampuni mama ya vifaa hivyo imara vya simu iko nchini Japan na wao ni wawakilishi wa ukanda huu wakitokea Kenya.Alisema uimara wa vioo hivyo ni maisha kwa kutoharibika ambapo kwa kutumia simu yake aina ya Iphone aliyoweka kifaa hicho hupigilia msumari kwenye mbao bila kifaa hivyo kuharibika.Akitumia mtindo wa kuwaita wateja kwa kuwaomba msamaha kwa kile mbunge wao alichokifanya cha kutoa hamasa ya kufukuza Watanzania nchini mwao na kusisitiza kuwa Watanzania ni mashemeji zao imefanya kuvutia watu kumuangalia.Dominic alisema bei ya vioo hivyo ni kuanzia 80,000 kwa simu za Iphone za aina mbalimbali na simu nyingine zote ikiwa 55,000 ambapo wamepunguza bei kwa ajili ya maonesho hayo.Maonesho hayo ya kimataifa yanayosimamiwa na Mamlaka ya Maendeleo ya Biashara Tanzania (TANTRADE) yameshirikisha nchi 35 ikiwa ni ongezeko za nchi mbili tangu mwaka jana zilikuwa 33 pamoja na kampuni za ndani.Alisema kampuni za ndani zinazoshiriki mwaka huu ni 3,250 kukiwa na ongezeko, la mwaka jana zilikuwa 2956."
cb1208f8dbacecea218e0cec2d76fa1b4ac4d0a5," NAIBU Waziri wa Mifugo na Uvuvi, Abdallah Ulega ameagiza kuachiliwa huru na kufutwa kwa kesi za wavuvi wote waliokamatwa kwa kosa la kutohuisha leseni za uvuvi na vyombo vya uvuvi kwa mwaka 2019.Aidha, ameongeza muda wa wavuvi kuhuishwa leseni zao za uvuvi na vyombo vya uvuvi kwa mwaka huu hadi Januari 31.Ametoa agizo hilo jijini Dodoma wakati akitoa ufafanuzi kuhusu utaratibu wa leseni za wavuvi na vyombo vya uvuvi na kuwapo kwa taarifa za kukamatwa kwa wavuvi wa Ukanda wa Pwani ya Bahari ya Hindi, kwa kosa la kutokuwa na leseni za mwaka huu.Ulega alisema shughuli za uvuvi zinatakiwa kutekelezwa kwa mujibu wa Sheria ya Uvuvi Namba 22 ya Mwaka 2003 na Kanuni zake za mwaka 2009 pamoja na sheria nyingine za nchi.“Kwa kuzingatia hilo kila mtu anayeshughulika na shughuli za uvuvi anatakiwa kuwa na leseni halali ya uvuvi na leseni ya chombo anachotumia kwa ajili ya uvuvi,” amesema Ulega.“Wizara imepokea taarifa kuwa jana (juzi) Ukanda wa Pwani ya Bahari ya Hindi hususani Soko la Feri jijini Dar es Salaam, wavuvi hawakwenda kuvua kwa sababu ya kukamatwa kwa kosa la kutokuwa na leseni ya vyombo na leseni za uvuvi kwa mwaka 2019.“Uzingatia kuwa hiki ni kipindi cha mwanzo wa mwaka ambapo leseni zinatakiwa kutolewa wizara hiyo inaelekeza kuwa wavuvi wote kuendelea kukatiwa leseni hadi Januari 31, mwaka huu,” aliongeza.“Pia wavuvi wote waliokamatwa kwa kosa la kutohuisha leseni zao za uvuvi na vyombo vya uvuvi kwa mwaka huu wa 2019 waachiwe na kesi zinazowakabiri zifutwe mara moja. Na hii itawahusu wavuvi wote nchini kwenye mabwao, maziwa na ukanda wa bahari”Aidha, Ulega aliwaagiza maofisa uvuvi wote wa wizara na halmashauri katika kipindi hiki, wawafuate wavuvi kwenye mialo ili kuwakatia leseni wavuvi wenye sifa kulingana na sheria na kanuni za uvuvi.Pia alitoa wito kwa wavuvi wote kuzingatia sheria ili kuepuka usumbufu usio wa lazima na kwamba kuanzia leo wizara imetoa tamko hilo ili utekelezaji wake ufanyike mara moja.Aidha, alikemea tabia ya baadhi ya wavuvi, kufanya shughuli zao kwa kutumia zana haramu na wanaotorosha mazao ya uvuvi na kuwataka kucha mara moja na kuwa serikali haitakuwa na huruma na wau hao.“Tumekuwa tukifanya operesheni mbalimbali zikiwamo zile za kuzuia uvuvi haramu, niwasihi wavuvi kuacha kutumia zana haramu katika shughuli zao."
cb21ab88bb966afd1a426ddaad8a8e0cba32387a," Akizungumza na uongozi na wafanyakazi wa Benki ya Posta pamoja na wateja waliohudhuria ufunguzi wa tawi hilo,Waziri Mkuu amesema amefarijika kuona benki hiyo iliyokuwa imekumbwa na matatizo sasa imezaliwa upya na kumpongeza Mkurugenzi wa Benki ya Posta nchini Sabasaba Moshingi kwa jitihada zake za kufufua benki hiyo.Amesema, benki hiyo inalenga wananchi wenye vipato vya chini, Sacoss, vyama vya ushirika na wafanyabiashara wadogo wadogo, na kusisitiza kuwa wafanyabiashara na wananchi wa Ruvuma wanaweza kukopa ili kukuza mitaji yao lakini waweze kurudisha mikopo hiyo ili iwanufaishe na wengine.Waziri Mkuu Majaliwa, pia amefurahishwa na huduma ya mikopo kwa wastaafu inayotolewa na benki hiyo, ambapo amesema amefarijika kuona wazee nao wana nafasi ya kukopa kupitia Benki ya Posta. Pia, ametumia fursa hiyo kutoa mwito wa kuwataka Watanzania kuacha tabia ya kutembea na fedha nyingi mifukoni kwani hukaribisha wizi na kusababisha matumizi yasiyo na mpangilio.“Watanzania tubadilike , ni muhimu sasa Watanzania kubadilika tuhifadhi fedha zetu benki” alisema Waziri Mkuu.Kwa upande wake, Mtendaji Mkuu wa Benki ya Posta, Sabasaba Mushindi amempongeza Waziri Mkuu na Rais John Magufuli kwa kuchaguliwa na wananchi na namna ambavyo wameendelea kuiongoza serikali chini ya kaulimbiu ya Hapa Kazi Tu.Mushindi amesema Benki ya Posta iliyoanzishwa miaka 90 iliyopita ikiwa chini ya utawala wa kikoloni, ina lengo la kuchochea utamaduni wa kujiwekea akiba kwa Watanzania, takwimu zikionesha Watanzania wako nyuma katika kuweka akiba.Alisema chini ya asilimia 10 ya mapato ndio yanawekwa kama akiba, na asilimia 14 ya Watanzania wanaohifadhi fedha benki, na asilimia 3 tu ya Watanzania wana sifa na uwezo wa kukopa benki.Aidha, amesema baada ya kukabiliana na changamoto mbalimbali hivi sasa Benki ya Posta inaendelea kuimarika ambapo wamekuwa wakipata faida na baada ya mahesabu kukamilika wanatarajia kupata hadi kiasi cha bilioni 12 kwa mwaka 2015.“Hadi sasa asilimia 70 ya matawi ya benki yamefanyiwa ukarabati, kumekuwepo na huduma kama PPT popote, akaunti ya michezo (Sports account) ambayo imesaidia vilabu mbalimbali kama Mbeya City na Stand United ya Shinyanga, pia benki imetoa kiasi cha shilingi milioni 150 kusaidia makundi mbalimbali ya kijamii ” alisema Mushindi."
cb8998305b3b5c68ef7cae28ba51fc04cd86397d," WATU watatu wamekufa na wawili wamejeruhiwa na kulazwa katika Hospitali ya Mkoa wa Arusha ya Mount Meru, baada ya kufukiwa na kifusi kwenye machimbo ya moramu.Machimbo hayo yanayotumika kwa ajili ya shughuli za ujenzi, yapo eneo la Moivaro katika Kata ya Moshono jijini hapa.Tukio hilo limetokea umbali wa kilometa nane kutoka katikati ya Jiji la Arusha, baada ya mabonge makubwa ya moramu kuporomoka, wakati watu hao wakiwa kwenye shughuli ya uchimbaji.Akizungumzia tukio hilo, Kamanda wa Polisi wa Mkoa wa Arusha, Jonathan Shana alisema tukio hilo ni la Aprili 23, mwaka huu saa 2:00 asubuhi.Kamanda Shana alisema tangu kutokea ajali hiyo vikosi vya uokoaji kutoka mamlaka za ulinzi na usalama, vilikusanyika eneo la tukio na kuendelea kufukua udongo, kuwatafuta watu waliofukiwa. “Lakini pia vifaa mbalimbali vya uokoaji viliwasili mara moja ili kufanikisha ufukuaji kifusi linaenda kwa haraka na vizuri,” alisema Kamanda Shana.Alisema watu watatu waliofariki, walikuwa wamefunikwa na ngema iliyobomoka kutokana na mvua zilizonyesha usiku wa kuamkia siku hiyo na wawili walijeruhiwa na kukimbizwa hospitalini. Alishukuru Jeshi la Ulinzi la Wananchi Tanzania (JWTZ), mgambo, viongozi mbali mbali na jeshi lake kwa kufanya kazi hiyo kuwa rahisi. Mkuu wa Wilaya ya Arusha, Gabriel Daqarro alisema hiyo ni mara ya pili kwa machimbo hayo kuporomoka na kusababisha maafa.Kwamba mwaka 2013 hali kama hiyo ilijitokeza na kuua watu 13 na wengine kadhaa kujeruhiwa. “Lakini katika tukio hili watu watatu waliofariki baada ya kufukiwa na gema lililobomoka kutokana na mvua zilizonyesha usiku wa jana na wawili walijeruhiwa na gema tu na tumewakimbiza hospitalini,” alisema. Shuhuda wa ajali hiyo, Ruben Jacob ambaye ni mchimbaji wa moramu Moivaro, alisema aliona gari linapakia moramu chini ya machimbo hayo, ila ghafla alisikia kishindo kikubwa cha kuanguka kwa gema na kufunika watu.“Viongozi mbali mbali walipofika niliona miili mitatu imetolewa chini ya kifusi na watu wawili walikimbizwa hospitalini kwa matibabu,” alisema Jacob. Meya wa Halmashauri ya Jiji la Arusha, Calist Lazaro alisema taarifa ya kufukiwa kwa watu hao, aliipata asubuhi na alijaribu kusambaza taarifa kwa viongozi wenzake, ambao walitoa mashine za kuchimba kifusi ili kuokoa watu hao. “Wizara ya Madini kama imetoa leseni ya uchimbaji sisi jiji tutachukua ushuru, ila sina hakika sababu machimbo haya yalifungiwa, lakini nitafuatilia baada ya shughuli hizi kuisha,” alisema."
cbc4b663926fd8a24a60085869830b17103347ea," Klabu ya Yanga imetozwa faini ya sh. 3,000,000/- kwa kuwa timu yake iliingia kwa kutumia mlango usio rasmi katika mechi dhidi ya Ndanda FC Aprili 4 mwaka huu kwenye uwanja wa Nangwanda Sijaona mjini Mtwara.Kamati ya Bodi ya Ligi Kuu ya Uendeshaji na Usimamizi wa Ligi imetoa uamuzi huo katika kikao cha Aprili 18, 2019.Kwa mujibu wa kamati hiyo ya Shirikisho la Soka Tanzania (TFF), hilo ni kosa la nne msimu huu kwa timu ya Yanga kuingia uwanjani kwa kutumia mlango usio rasmi.Kamati imesema, adhabu dhidi ya Yanga imetolewa kwa kuzingatia Kanuni ya 14 (49) ya Ligi Kuu Toleo la 2018 kuhusu Taratibu za Mchezo.Klabu ya Ndanda SC imetozwa faini ya sh. 1,500,000 (milioni moja na nusu) kwa kosa hilo hilo.Hilo ni kosa la kwanza msimu huu kwa timu ya Ndanda SC kuingia uwanjani kwa kutumia mlango usio rasmi.Adhabu dhidi ya Ndanda pia ni kwa mujibu wa Kanuni ya 14(49) ya Ligi Kuu Toleo la 2018 kuhusu Taratibu za Mchezo.Yanga pia imetozwa faini ya sh. 500,000/- kwa kuwa mashabiki wake waliwarushia chupa za maji waamuzi wakati wakirejea vyumbani baada ya mechi hiyo dhidi ya Ndanda FC.Adhabu hiyo imetolewa kwa kuzingatia Kanuni ya 43(1) ya Ligi Kuu Toleo la 2018 kuhusu Udhibiti kwa Klabu."
cbc6e968d7f5931833b773f3e3c04de513b9e96d," Aliomba taasisi mbalimbali zinazofanya biashara na Saccos hiyo, zipunguze urasimu katika utoaji wa uamuzi ili kuwawezesha wanachama kupata mikopo waliyoomba kwa wakati.Meneja huyo alisema ushirika huo ulianza mwaka 1990 ukiwa na wanachama 37 tu walioweka akiba ya Sh 129,600, wengi wao wakiwa ni watumishi wa ofisi ya Katibu Tawala wa Mkoa huo.Alisema sasa ushirika huo umefanikiwa kuongeza wanachama kufikia 697, wenye akiba za Sh 1,010,783,900, ambazo zinazunguka kama mtaji wa kukopeshana.Alisema hali hii imewezesha ushirika huo kuwa na baki ya mikopo kwa wanachama, yenye thamani ya zaidi ya Sh 1,735,609,883.Kuhusu thamani ya chama hicho tangu kianzishwe, Meneja huyo alisema imefikia Sh bilioni 5.8 kikiwa na hisa 41,655,000 , akiba Sh 951,611,670 na baki ya mikopo Sh 1,946,515,130.Akizungumzia kuhusu mikopo kutoka taasisi mbalimbali hapa mkoani, Meneja huyo wa Arusha Kurugenzi Saccos alisema mwaka wa 2013/2014 ushirika huo umepokea mkopo wenye thamani ya Sh bilioni moja kutoka Benki ya CRDB na Shirika la Taifa la Hifadhi ya Jamii (NSSF), ambapo NSSF imetoa mkopo wa Sh milioni 500.Kwa upande wake Mwenyekiti wa Arusha Kurugenzi Saccos, Dk Freedom Makiago alitaja baadhi ya mafanikio yaliyopatikana katika ushirika huo kuwa wanachama wapatao 196 wamenufaika na mikopo yenye thamani ya Sh 621,576,000."
cbfacd101b49a5684864f5c4f2634f4fa4b8edff," SIMBA imeendelea kujichimbia kileleni mwa msimamo wa Ligi Kuu Tanzania Bara, baada ya kuifunga Mbao FC kwa mabao 2-1 kwenye mchezo uliochezwa Uwanja wa CCM, Kirumba, Mwanza, jana. Ushindi huo umefanya mabingwa hao watetezi kufikisha pointi 38 wakiiacha Coastal Union kwa pointi nane ambao wana pointi 30, Azam FC ni ya tatu ikiwa na pointi 29.Simba iliwabidi wasuburi mpaka dakika ya 42 kupata bao la kuongoza lililofungwa na Hassan Dilunga aliyepiga shuti kali mbele kidogo na mstari wa kati na kumshinda kipa wa Mbao FC, Abdallah Makangana ambaye jana alikuwa kikwazo kwa Simba kupata bao dakika za mapema kwa kuzuia mipira mingi ya hatari iliyopigwa langoni kwao.Katika mchezo huo uliochezeshwa na mwamuzi Ally Simba wa Geita akisaidiwa na Joseph Pombe na Makame Mdogo, wote wa Shinyanga, hadi mapumziko Simba ilikuwa mbele kwa bao 1-0.Kipindi cha pili Simba waliingia kwa kasi ya kushambulia lango la Mbao na kufanikiwa kupata bao dakika ya 46 lililofungwa na Jonas Mkude akiunganisha mpira wa kona uliopigwa na Ibrahim Ajib. Bao hilo halikuwafanya Mbao wakate tamaa kwani walionekana kubadili mbinu ya kulishambulia lango la Simba kutoka kutumia mipira ya chini na kutumia krosi na kufanikiwa kupata bao dakika ya 53 lililofungwa na Waziri Junior kwa kichwa.Kwa matokeo hayo, Mbao wamesalia katika nafasi ya 14 wakiwa na pointi 18 baada ya kushuka uwanjani mara 17, wakishinda michezo minne, sare sita na kufungwa michezo saba.Kikosi cha Mbao FC kilikuwa: Abdallah Makangana, Datus Peter, Emmanuel Charles/ Paschal Frank dakika ya 85, Babilas Chitembe, Hussein Abdallah, Chilo Mkama, Mussa Haji/ Jordan John dakika ya 54, Rajab Rashid, Kauswa Bernard, Waziri Junior na Adil Sultan/Herbeth Lukindo dakika ya 35.Simba: Beko Kakolanya, Shomari Kapombe, Mohamed Hussein ‘Tshabalala’, Erasto Nyoni, Pascal Wawa, Jonas Mkude, Clatous Chama, Sharaf Shiboub, John Bocco, Ibrahim Ajibu/Rashid Juma dakika ya 85 na Hassan Dilunga/Tairone Santos dakika ya 90."
cc0be3b0ddc900c3ef969bc8305f851a44de9ad8," Modemu hiyo ijulikanayo kama “Airtel Wingle” imelenga kutatua mahitaji ya huduma za kimtandao kwa watumiaji wake ambapo mahitaji ya huduma za intaneti yamekuwa kwa kasi nchini na kuifanya Airtel kuleta modemu hiyo ya maajabu ili kuwapa wateja wake uhakika wa huduma za kimtandao kwa gharama nafuu zaidi nchi nzima.Akizungumza wakati wa halfa ya uzinduzi iliyofanyika katika duka la Airtel Expo, Dar es Saalam, Meneja Uhusiano wa Airtel, Jackson Mmbando alisema; “Tunayo furaha kuzindua modemu hii ya kipekee ya Airtel Wingle ambayo huduma zake zinakwenda sambamba na dhamira ya kuwafikishia wateja huduma za intaneti zenye kasi zaidi na pia kuwaongezea huduma nyingine bora zaidi za Wi-Fi.”.Aidha, ofisa wa kitengo cha huduma za Intaneti wa Airtel, Ndevonaeli Eliakim akizungumzia upatikanaji wa modemu hiyo, alisema Modem ya Airtel wingle inakuja na ofa kabambe ya kifurushi cha Internet cha 5GB kwa mwezi.“Tumejipanga kuendelea kutoa huduma za kabambe zitakazowapatia wateja thamani ya pesa zao. Modemu hii ya Airtel Wingle itapatikana katika maduka yote ya Airtel nchi nzima na pia itapatikana katika duka letu la Airtel Expo kwa bei nafuu yaani OFA kuanzia sasa,” alisema.Alifafanua kwa kusema: “Bila kujali mtandao unaotumia, modemu ya Airtel Wingle itawezesha wateja kuunganisha zaidi ya vifaa au watumiaji 10 kwa wakati mmoja na kufaidi huduma ya Wi Fi kwa kasi na urahisi.”Airtel imezindua modemu hiyo ikiwa ni muda mfupi tangu ilipozindua duka lake la kisasa la Airtel Expo, lengo likiwa kutoa huduma za kisasa zenye ubunifu unaoendana na karne ya sasa ya mawasiliano huku ikitoa huduma hizo kwa gharama nafuu zaidi."
cc177c2cd2b1d4af25745d9084dc24e7008d7210," MKUU wa Wilaya ya Shinyanga, Jasinta Mboneko amemjia juu mkandarasi wa miradi ya umeme vijijini mkoani Shinyanga, Kampuni ya Angelique International ya India kutokana na kusuasua katika kutekeleza mradi huo. Kutokana na hilo, ameuagiza uongozi wa Shirika la Umeme Tanzania (Tanesco) mkoa wa Shinyanga kuhakikisha inampata mkandarasi huyo na kumfikisha kwake haraka ili kujibu tuhuma za kuzembea katika mradi huo. Akizungumza jana ofisini kwake mjini hapa, Jasinta alieleza kuwa kampuni hiyo imeshindwa kufanya kazi yake kwa ufanisi tangu ilipokabidhiwa mradi huo wa kusambaza umeme kupitia Wakala wa Umeme Vijijini (REA).“Tunaishukuru serikali kwa kutuletea mradi huo wa umeme vijijini. Lakini kampuni iliyopewa kazi ya ukandarasi, Kampuni ya Angelique International ya India inasuasua katika kutekeleza kazi iliyopewa,” alisema Mkuu wa Wilaya mbele ya maofisa wa Tanesco wakiongozwa na Meneja wa Mkoa, Fedgrace Shuma. Alisema kampuni hiyo ilitakiwa kukamilisha kazi zake Juni mwaka huu, lakini hadi sasa imetekeleza mradi katika vijiji 13 tu kati ya 50 vya Wilaya ya Shinyanga, wakati ikiwa imeanza kazi Mei mwaka jana, takriban mwaka sasa.Akizungumzia agizo hilo la Jasinta, Meneja wa Tanesco Mkoa, Fedgrace Shuma alikiri ofisi yake kupewa maagizo na mkuu wa wilaya na tayari imeanza kuyatekeleza kwa kuiandikia barua kampuni hiyo ya India kuiarifu wito huo. “Ni kweli tumepata maagizo na tayari tumewaandikia barua kampuni hiyo ya India, kwa sababu ni kweli mradi huo umekuwa unasuasua,” alisema Meneja wa Tanesco Mkoa wa Shinyanga. Kwa mujibu wake, Kampuni ya Angelique International imepewa kandarasi katika mikoa ya Shinyanga na Manyara, na kwa mkoa wa Shinyanga unahusisha upelekaji wa umeme katika vijiji 135 kwa gharama ya Sh bilioni 34. Shuma alisema kampuni hiyo ilianza kazi Mei mwaka jana, na hadi sasa ikiwa ni mwaka mmoja, imetekeleza kazi zake katika vijiji 30 tu vya Mkoa wa Shinyanga. Serikali kupitia REA inatekeleza miradi ya usambazaji umeme (REA Awamu ya Tatu) katika mikoa ya Tanzania Bara, ambayo itakamilisha upelekaji umeme katika vijiji vyote vya Tanzania Bara ifikapo mwakani. Akiwasilisha hotuba yake ya bajeti bungeni wiki hii, Waziri wa Nishati, Dk Medard Kalemani alisema katika kipindi cha kuanzia Januari, 2016 hadi kufikia Mei, 2019 jumla ya vijiji vipya vilivyoongezeka kwa kuunganishiwa umeme kupitia REA ni 5,109 zaidi ya vijiji 2,018 vilivyokuwa na umeme hadi Desemba 2015, hivyo kufikisha vijiji 7,127. “Mzunguko wa kwanza wa mradi huu utakapokamilika mwezi Juni, 2020 jumla ya vijiji 10,278 vitakuwa vimeunganishiwa umeme kati ya vijiji 12,268 sawa na asilimia 84 ya vijiji vyote Tanzania Bara,” alisema Dk Kalemani. Dk Kalemani alisema vijiji 1,990 vitakavyobaki sawa na asilimia 16 ya vijiji vyote vitaanza kupelekewa umeme kuanzia Julai 2020 na kukamilika ifikapo Juni 2021 na kuifanya Tanzania kufikisha miundombinu ya umeme katika vijiji vyote Tanzania Bara."
cc1ec6952a5227b4dc799f42536bcc4ec534fbc4," SERIKALI ya Shirikisho la Jamhuri ya Ujerumani kwa kushirikiana na Mfuko wa Kimataifa wa Kukabiliana na Mabadiliko ya Tabianchi (GCF), imetoa msaada wa Sh bilioni 330 kwa Serikali ya Tanzania kutekeleza mradi wa maji katika wilaya tano za Mkoa wa Simiyu.Mikataba mitatu ya utekelezaji wa mradi huo wa miaka mitano imesainiwa jana jijini Dar es Salaam kwa lengo la kuwezesha mkoa huo kuhimili mabadiliko ya tabianchi kwa sababu ya ukame na kutishia watu kuhama.Akizungumza wakati wa utiaji saini mikataba hiyo, Katibu Mkuu wa Wizara ya Fedha na Mipango, Dotto James alisema misaada miwili itasimamiwa na Benki ya Maendeleo ya Ujerumani (KfW), Alisema serikali hiyo itatoa Euro milioni 102.7 sawa na Sh bilioni 265 na Euro milioni 25 sawa na Sh bilioni 65 ambayo jumla ni Euro milioni 127.7 sawa na Sh bilioni 330.James alizitaja wilaya zitakazonufaika na mradi huo kuwa ni Bariadi, Itilima, Meatu, Busega na Maswa, na utawawezesha wananchi wa mkoa huo kupata huduma ya maji na kuwawezesha kufanya shughuli za kilimo endelevu. “Serikali yetu itachangia kwenye mradi huo Euro milioni 40.7 sawa na shilingi bilioni 104.1 na wananchi watakaonufaika na mradi watachangia Euro milioni 1.5 sawa na shilingi bilioni 3.8. Mradi huu umesanifiwa kuweza kuruhusu upanuzi wa huduma za maji katika vijiji vingine katika Kanda ya Ziwa,” alisema James.Alisema msaada huo umetolewa wakati muafaka ikizingatiwa rasilimali ya maji katika mkoa huo haitoshelezi hasa kutokana na ukweli vyanzo vya maji ya ardhi na juu ya ardhi havitoshelezi kwa kiwango na ubora unaohitajika.Alifafanua kuwa chanzo pekee cha uhakika cha maji kwa ajili ya mkoa huo ni Ziwa Victoria hivyo utasaidia juhudi za serikali kuhakikisha upatikanaji wa maji unafikia asilimia 885 kwa vijijini na asilimia 95 mijini ifikapo 2020. Kwa mujibu wa Katibu Mkuu huyo, si mara ya kwanza kwa Serikali ya Ujerumani kutoa misaada kwa Tanzania katika sekta mbalimbali ikiwemo afya, nishati, uhifadhi wa maliasili, udhibiti wa fedha za umma na Ofisi ya Taifa ya Ukaguzi ambapo kwa miaka mitatu iliyopita walitoa msaada wa Sh bilioni 518.5 kwa sekta hizo.Naye Katibu Mkuu wa Wizara ya Maji, Profesa Kitila Mkumbo alisema katika utafiti uliofanywa kwa miaka 2016, unaonesha Mkoa wa Simiyu, idadi ya watu inapungua kwa wingi kutokana na ukosefu wa maji na kutokuwa na kilimo endelevu. Profesa Mkumbo alisema mradi huo kwa ujumla utagharimu Euro milioni 171 sawa na Sh bilioni 444.6 ambazo zitachangiwa na GCF, Serikali ya Tanzania na Ujerumani.Alisisitiza mradi huo utatekelezwa katika maeneo matano ambayo ni usambazaji wa maji safi na salama katika wilaya hizo, ambako wananchi 300,000 watanufaika na huduma ya maji na pia, utahusu kilimo cha umwagiliaji na upatikanaji wa maji kwa mifugo.Pia, alisema eneo jingine ni la usafi wa mazingira na kuzijengea uwezo taasisi zitakazoendesha huduma hizo zikiwemo mamlaka za maji katika maeneo husika. “Mpaka sasa kupitia wadau mbalimbali wameweza kutusaidia zaidi ya Sh trilioni tatu kwa ajili ya upatikanaji wa huduma za maji na miradi inaendelea katika mikoa saba hivyo tutahakikisha kuwa tunafikia malengo,” alieleza.Alifafanua kuwa serikali imeamua kuanza kutumia maji ya Ziwa Victoria kwa sababu kuna changamoto ya upatikanaji wa maji chini ya ardhi na kwamba wanatumia asilimia 0.011 ya maji ya ziwa hilo huku Kenya ambao wanamiliki asilimia sita ya ziwa hilo, wanatumia kiasi kikubwa cha maji."
cc3864d11bd5e88a6d463d48ba99c2a437dd4880," MWENYEKITI wa Baraza la Michezo la Taifa (BMT), Leodegar Tenga amesema inahitajika tathmini ya kina kuhusu idadi ya wachezaji 10 wa kigeni kuona kama wataweza kubadilisha mpira wa Tanzania.Tenga aliyasema hayo jana wakati akijibu maswali ya waandishi wa habari kuhusu maoni yake juu ya kanuni ya 57 ya usajili ya Ligi Kuu kuhusu wachezaji 10 wa kigeni, iliyopitishwa msimu huu na Shirikisho la Soka Tanzania (TFF) kutokana na mapendekezo ya klabu.Kanuni hiyo inasema klabu pia inaweza kuwatumia wachezaji wote hao kwenye mechi moja.Tenga aliwahi kuwa Rais wa TFF kwa vipindi viwili kuanzia mwaka 2004-2016 ambapo chini yake, kanuni iliruhusu kusajili wachezaji saba na kutumia watano kwenye mechi moja kabla haijabadilishwa na klabu kuruhusiwa kusajili wachezaji watano na kuwatumia watatu kwa mechi moja.Tenga amesema, licha ya TFF kutoa sababu kuwa wanahitaji ushindani, bado kuna haja ya kulitazama kwa upana jambo hilo kwa vile kuna mambo mengi ya kujiuliza kama kweli hao watakaosajiliwa wataweza kuleta mabadiliko.“Tujiulize wana uhakika wageni watabadilisha mpira wa Tanzania? Je, tunataka kushinda Afrika, tuna uwezo huo wa kushindana na timu nyingine zenye fedha kama TP Mazembe?” amehoji.Amesema timu kama Mazembe ya Congo DR imekuwa ikimlipa mshahara mchezaji zaidi ya Sh milioni 60 kwa mwezi, hivyo wajiulize kama klabu zitaweza kumudu na je, wana uwezo wa kuwavutia wachezaji kuja kucheza soka la Tanzania?Juzi, Rais wa TFF, Wallace Karia amesema wakati ligi ikiendelea wataendelea kupokea maoni kwa watu watakaopeleka kuhusu mapendekezo ya idadi hiyo na kufanyiwa kazi msimu ujao, kwa kuwa kwa sasa hawawezi kubadili maana kanuni ilishapitishwa na waliotaka jambo hilo ni klabu zenyewe.Ametaja faida za kusajili wachezaji 10 wa kigeni kuwa itasaidia kuvutia uwekezaji mkubwa kwa kampuni mbalimbali kwa vile ligi itakuwa na mvuto na kufuatiliwa na nchi nyingi wanakotoka wageni hao.Pia, ameisema itasaidia kwenye ukuzaji wa vipaji akitolea mfano kuwa wachezaji wa kigeni England na kwingine duniani wamesaidia ligi zao kuwa na thamani kiufundi na kuongeza maslahi kwa wachezaji wazawa na kutoa timu bora za timu ya taifa."
cc41b5ea1ad863f38e63cb94460ebffb9ffd9340," Lipuli itaikaribisha Simba kwenye uwanja wake wa nyumbani Samora ikiwa imetoka kuifunga Singida United bao 1-0 ambapo Matola anasema ushindi huo umewapa morali ya mechi dhidi ya Simba.Matola, ambaye aliwahi kuichezea Simba na kuwa kocha wa timu hiyo pamoja na zile za vijana, amesema wanataka kuwa timu ya kwanza kuifunga Simba msimu huu bila kujali uhusiano uliopo kati yake na klabu hiyo kongwe.Simba ndio timu pekee ambayo haijapoteza mechi hata moja kati ya mechi 24 ilizocheza.Inaongoza msimamo kwa pointi 58.“Mwisho wa mchezo ndiyo mwanzo wa mchezo mwingine, tunajipanga kwa ajili ya Simba tunajua ni timu ambayo haijafungwa kwenye ligi lakini sisi tunataka kuwa timu ya kwanza kuifunga Simba,” amesema Matola.Matola alisema mchezo dhidi ya Singida United ulikuwa mgumu licha ya kupata ushindi kwenye uwanja wa nyumbani Samora, Iringa.“Mechi ilikuwa ngumu sana kwa sababu ukiangalia Singida United ni miongoni mwa timu ngumu kwenye ligi, timu ambayo imewekeza lakini nawapongeza wachezaji wangu kwa sababu wamefanya kitu ambacho tumewatuma na kila mwana Iringa alitaka wakifanye,” alisema Matola.Bao pekee kwenye mchezo huo lilifungwa na Malimi Busungu na kuifanya Lipuli kufikisha pointi 31 kwenye nafasi ya nane."
cc62e7b9e1a98777caa8883a4cc603e5104f2d99," Mangu alikabidhiwa fedha zake na Mkuu wa Kanda ya Ziwa wa Vodacom Tanzania, Dominick Mkama akiwa na viongozi wa Benki ya CRDB wa tawi hilo na waandishi wa habari.Akizungumza muda mfupi baada ya kupokea fedha zake za ushindi Mangu alisema kuwa siku ya leo itabaki kwenye kumbumbukumbu za historia kwa kuwa ndoto aliyokuwa nayo muda mrefu kupanua biashara yake imetimia.“Vodacom kupitia promosheni hii wamefanya ndoto yangu ya kuwa mfanyabiashara mkubwa kutimia kwa kutumia Shilingi mia tatu tu na kuandika neno JAY kwenda namba 15544, ” alisema Mangu kwa furaha.Mangu aliwaomba Watanzania kutambua mchango mkubwa unaofanywa na kampuni hiyo nchini katika kujenga na kuimarisha maisha ya Watanzania na wateja wake kwa ujumla.“Promosheni ya Jaymillions naona inalenga kuwakomboa kimaisha Watanzania hususani wenye kipato cha chini hasa wajasiriamali wadogo wadogo kama vile; wamachinga, mama ntilie, na wazee wastaafu ambapo kwa kiasi kikubwa wanahitaji msaada ili kujiendeleza kiuchumi na kuinua hali za maisha yao.""Promosheni ya Jaymillions inayoendelea ikiwa katika wiki ya sita na ambayo itadumu kwa muda wa siku 100 itaendelea kuleta faraja na mafanikio kwa wateja wa Vodacom kwa kuweza kujinasua katika hali duni ya maisha na maisha kuwa murua."
cd548c8c2d5b494e374b79688dbe2ceca2702b53," Amelitaka baraza hilo lifanye tathmini kuhusu namna ya kuunganisha mifuko hiyo bila ya kuathiri majukumu ya msingi na mantiki ya kuanzishwa kwake. Alitoa agizo hilo juzi wakati akifungua maonesho ya mifuko ya uwezeshaji katika Uwanja wa Mashujaa mjini Dodoma.“Lengo ni kuwa na mifuko michache, lakini inayobadilisha maisha ya wanufaika, ambao ni wananchi. Nitafurahi kupata taarifa hiyo kabla au ifikapo Mei, 2018,” alisema. Akaongeza, “Uwezeshaji wananchi kiuchumi ni jambo ambalo lipo kwenye Ilani ya Uchaguzi ya CCM ya Mwaka 2015, Dira ya Taifa ya Maendeleo 2025; Mpango wa Taifa wa Maendeleo wa Miaka Mitano 2016/2017- 2020/2021”.Alisema mifuko hiyo imesaidia upatikanaji wa mitaji kwa wajasiriamali na kupunguza kiwango cha umaskini nchini. “Hadi kufikia mwaka 2016 Mifuko hiyo kwa pamoja ilikuwa imetoa mikopo yenye thamani ya sh trilioni 1.759 kwa wajasiriamali 400,000.Awali Katibu Mtendaji wa NEEC, Beng Issa alisema kati ya mifuko 19 ya uwezeshaji, mifuko 13 imeweza kushiriki katika maonesho hayo ya kwanza nchini. Ofisa Mtendaji Mkuu wa TPB Bank PLC, Sabasaba Moshingi alisema kwa niaba ya washiriki wengine kuwa, maonesho hayo yalilenga kukuza uelewa wa watu kuhusu uwepo wa mifuko ya kuwezesha wananchi kiuchumi na fursa zitolewazo na mifuko hiyo."
cd667821afeb639c9365139b43854a9005098104," TIMU ya Taifa ya wanawake ya Tanzania Bara, Kilimanjaro Queens imetetea ubingwa wa michuano ya Kombe la Chalenji kwa ukanda wa Afrika Mashariki na Kati, baada ya kuichapa Ethiopia kwa mabao 4-1 katika mchezo uliofanyika kwenye Uwanja wa Stade de Kigali. Katika mchezo huo uliochezwa jana Kigali, Rwanda, Kili Queens ilitwaa ubingwa huo kwa kuwa na idadi kubwa ya mabao zaidi ya Uganda baada ya kila moja kuwa na pointi saba.Uganda wenyewe jana hawakushuka dimbani kwani walikuwa tayari wameshamaliza mechi zao tangu juzi. Ethiopia ilikuwa ya kwanza kupata bao katika mchezo huo na kuifanya kuwa mbele 1-0 hadi kipindi cha kwanza kinamalizika, baada ya Meselu Abera kupiga mpira wa adhabu nje ya 18 uliomshinda kipa wa Kili Queens, Najiat Abbas na kujaa wavuni.Kili Queens iliingia kwa kasi kipindi cha pili na kufanikiwa kusawazisha bao dakika ya 45 kupitia kwa Mwanahamis Omari na baadaye dakika ya 57 Donisia Minja akafunga la pili, Stumai Abdallah akafunga la tatu dakika ya 60 na dakika ya 90, Fatuma Mustapha akafunga la nne.Akizungumzia mchezo huo, Kocha Bakari Shime alisema: “Nashukuru Mungu mechi ilikuwa nzuri na yenye upinzani tulirekebisha mapungufu yetu na kufanikiwa kupata ushindi”.“Baada ya mapumziko tulizungumza na wachezaji na walivyorudi wakacheza vizuri na kubadilisha matokeo,” alisema. Kili Queens wamelitwaa taji hilo kwa mara ya pili mfululizo baada ya mwaka juzi kufanya hivyo na mwaka jana mashindano hayo hayakufanyika. Wenyeji Rwanda walifungwa mabao 2-0 na Kenya katika mchezo mwingine jana."
cdcf6391e0c55304d97baadc9273c372a85cd0c6," BUNGE limepitisha Muswada wa Marekebisho ya Sheria Mbalimbali nane Namba 3 wa Mwaka 2019, unaozibana asasi za kijamii na mashirika yasiyo ya kiserikali (NGOs), kampuni na vyama vya kijamii ambavyo sasa vitafutwa, endapo vitaenda kinyume cha sheria hiyo.Aidha, kupitia muswada huo, pia umeweka ukomo wa vyeti vya usajili wa NGOs na utaratibu wa kuhuisha vyeti hivyo kila baada ya kipindi cha miaka 10, tofauti na sasa ambapo hakuna ukomo.Kwa mujibu wa muswada huo, miezi miwili baada ya kupitishwa na kuanza kutumika kwa marekebisho ya muswada huo, NGOs, kampuni na vyama vya kijamii vitakavyoenda kinyume cha sheria hiyo, vitafutiwa usajili.Akiwasilisha marekebisho ya muswada huo bungeni Dodoma jana, Mwanasheria Mkuu wa Serikali, Profesa Adelardus Kilangi alisema kupitia Sheria ya Mashirika Yasiyo ya Kiserikali Sura ya 56, marekebisho yake yamelenga kuweka wigo wa mashirika yatakayoruhusiwa kusajiliwa kama NGOs, ambayo ni yale yanayolenga kunufaisha jamii na sio wanachama wake.Profesa Kilangi alisema marekebisho yanayopendekezwa, yanakusudia kuwezesha usajili wa NGOs kufanyika chini ya sheria moja, iliyoweka misingi imara ya usimamizi na uwazi katika utendaji wa mashirika hayo.“Hatua hii itasaidia kuwepo kwa uwazi na uwajibikaji wa mashirika hayo na kuhakikisha kwamba miradi na shughuli zinazotekelezwa na mashirika hayo nchini zinakuwa na tija kwa jamii na taifa kwa ujumla,” alisema.Aliyaelezea marekebisho ya sheria hiyo kuwa ni katika kifungu cha nne kinacholenga kupanua wigo wa Mkurugenzi wa Uratibu wa Mashirika Yasiyo ya Serikali (NGOs).Alisema wigo huo ni pamoja na kumwezesha kuzuia NGO kutekeleza majukumu yake, endapo itakuwa inatekeleza majukumu yake kinyume cha sheria, na kutathmini shughuli zinazotekelezwa na mashirika hayo.Alieleza kuwa kifungu kipya cha 4A kinampa Msajili mamlaka ya kufanya uchunguzi wa mwenendo wa shirika lolote chini yake.“Kifungu cha 8A kinaongezwa kwa kuweka masharti ya kufuta usajili wa NGO isiyokidhi masharti ya usajili,” alisema.Katika Sheria ya Vyama vya Kijamii Sura ya 337, marekebisho yake yamelenga kuondoa mkanganyiko katika usajili wa jumuiya za kijamii na taasisi zingine za usajili kama vile NGOs na Msajili wa Biashara na Leseni (BRELA), ikiwa ni pamoja na kupendekeza kuhuisha adhabu zilizopitwa na wakati ziweze kuendana na hali ya sasa.Alisema katika marekebisho ya sheria hiyo, inapendekeza kuweka utaratibu wa usajili wa vyama vya kijamii na pia kuweka utaratibu wa kufutwa kwa vyama hivyo vilivyoorodheshwa kwenye rejista, ambavyo ndani ya miezi miwili baada ya marekebisho hayo kuanza kutumika vitashindwa kukidhi masharti ya kuendelea kuwa vyama vya kijamii.“Marekebisho haya yanapendekeza kufuta kifungu cha 7 kwa lengo la kuweka masharti ya usajili wa vyama vya kijamii kutoka nje ya nchi na kuanisha kuwa itakuwa ni kosa kwa vyama hivyo, endapo vitakiuka masharti ya usajili,” alifafanua AG.Akielezea marekebisho katika Sheria ya Makampuni Sura ya 212, alibainisha kuwa marekebisho hayo yamelenga kuondoa mgongano uliopo kati ya Brela na Msajili wa NGOs juu ya usajili na usimamizi wa asasi zinazofanya shughuli kwa lengo kwa kutogawana faida na ambazo hazina malengo ya kukuza biashara.Alisema marekebisho hayo, yanalenga kuweka mipaka ya usajili na usimamizi wa asasi hizo, tofauti na ilivyo sasa ambako kila taasisi (Brela na Msajili wa NGOs) ina uwezo wa kuzisajili na kuzisimamia sheria.“Marekebisho pia yamelenga kuweka namna bora ya usajili, usimamizi na ufuatiliaji wa kampuni zisizo na lengo la kugawana faida zinazosajiliwa chini ya sheria ya makampuni na NGOs zinazosajiliwa chini ya sheria ya NGOs,” alisema.Alisema marekebisho hayo yanaweka wigo, utakaosaidia katika utambuzi na usajili wa kampuni.Kifungu cha 3A kimeongezwa kwa lengo la kuweka utaratibu wa kampuni kusajiliwa kulingana na malengo au madhumuni ya kuundwa kampuni husika.Alifafanua kuwa lengo ni kuondoa changamoto zilizojitokeza hivi karibuni, ambapo baadhi ya kampuni zimekuwa zikisajiliwa chini ya Sheria ya Makampuni, lakini kutokana na malengo na madhumuni yake, kampuni hizo zingepaswa kusajiliwa kama NGOs chini ya Sheria ya Mashirika yasiyo ya Kiserikali.Alisema kwa mujibu wa marekebisho yanayopendekezwa kwenye sheria hiyo ibara ya 5 na 6, kampuni zote zilizosajiliwa chini ya Sheria ya Makampuni ambazo zinajishughulisha na shughuli za kijamii zitapaswa ndani ya miezi miwili tangu kuanza kutumika kwa marekebisho hayo, kusajiliwa chini ya Sheria ya NGOs.“Lengo ni kutofautisha usajili wa kampuni na mashirika yasiyo ya kiserikali na kampuni.Inapendekezwa pia kuongeza kifungu kipya cha 400A kwa lengo la kumpa Msajili wa Makampuni mamlaka ya kuifuta kampuni yeyote itakayoonekana inajihusisha na masuala ya kijinai au masuala yaliyozuiwa,” alifafanua."
ce2de362a163389d83e83844a32d5cdf6363e39b," MABINGWA watetezi wa Ligi Kuu Soka Tanzania Bara, Simba na Yanga leo watashuka dimbani kwenye viwanja viwili tofauti kusaka pointi tatu muhimu.Simba itakuwa kwenye Uwanja wa Uhuru Dar es Salaam kuikaribisha Kagera Sugar huku Yanga ikiwa kwenye uwanja wa Karume, Musoma dhidi ya wenyeji Biashara United ya Mara.Hakuna mchezo rahisi hata mmoja, Simba itataka kulipa kisasi kwa Kagera Sugar iliyoifunga mchezo wa raundi ya kwanza mabao 2-1 kwenye uwanja wa Kaitaba Bukoba. Timu hiyo imekuwa ikiisumbua Simba kwani iliwahi kuifunga bao 1-0 kwenye Uwanja wa Taifa, msimu uliopita walipokuwa wakikabidhiwa Kombe la ubingwa mbele ya mgeni rasmi Rais John Magufuli.Ni wazi wekundu hao awamu hii wanaweza wasikubali kwani wanataka kulipa kisasi kwenye uwanja wao wa nyumbani ambao hawajapoteza mchezo hata mmoja msimu huu. Kingine ni kwamba baada ya kushinda mchezo uliopita wa ligi dhidi ya Coastal Union mabao 8-1 waliishusha Yanga kileleni mwa msimamo wa ligi, hivyo ili kuendelea kubaki juu watapambana kuhakikisha wanapata matokeo mazuri. Simba mpaka sasa imeshacheza michezo 31 na kufikisha pointi 81 huku wapinzani wao Yanga wakicheza michezo 34 na kufikisha pointi 80.Bado ni vita pande zote mbili zikisaka ushindi katika michezo yao iliyobaki ili kuwa karibu na taji. Kwa upande wa Kagera Sugar itataka kupata matokeo mazuri ili kujinasua kwenye hatari ya kushuka daraja.Kabla ya michezo ya jana, walikuwa wanashika nafasi ya 12 wakiwa na pointi 40 hazijawahakikishia nafasi ya kubaki. Musoma mchezo wa Yanga na Biashara pia hautakuwa rahisi kwa sababu timu hiyo ya Mara itakuwa mbele ya mashabiki wake ikitaka kushinda na kingine ni kulipiza kisasi baada ya mchezo wa kwanza kufungwa mabao 2-1.Biashara United inashika nafasi ya 18 ikiwa na pointi 37 hivyo itapambana kupata matokeo mazuri ili kujiondoa ingawa bado haitakuwa kwenye nafasi nzuri. Na Yanga licha ya kuonekana kukataa tamaa katika mbio za ubingwa hawataki kupoteza bali kushinda michezo yao yote iliyobaki. Timu zote kongwe zikishinda kwa maana ya Simba na Yanga uongozi wa ligi utaendelea kubaki kama ulivyo. Na zikipoteza bado watabaki kama walivyo, lakini mmoja akishinda na mwingine kupoteza zinaweza kuachana kwa pointi."
ce8a1578c0eb95557e98c1a651c5c054cd7c2765," KAMA ulidhani Yanga inashinda Dar es Salaam tu, unajidanganya, inashinda kote hadi mikoani baada ya jana kuanza vyema mechi zake za mikoani kwa ushindi wa mabao 2-1 dhidi ya Mwadui katika mchezo wa Ligi Kuu soka Tanzania Bara uliochezwa jana kwenye uwanja wa Kambarage, Shinyanga.Ni mara ya kwanza inafanikiwa kukata ngebe za Kocha wa Mwadui, Ally Bizimungu baada ya msimu uliopita kushindwa kufanya hivyo, katika mechi mbili ya nyumbani na ugenini. Mabao ya Yanga yalifungwa na Haritier Makambo na Mrisho Ngassa huku la Mwadui likifungwa na Salim Aiyee.Ushindi huo unaipandisha Yanga hadi nafasi ya pili kwa pointi 29 na kuishusha Simba kwa muda inayotarajia kucheza leo ambapo ikiwa itashinda zitalingana pointi na kutofautiana uwiano wa mabao.Timu zote mbili zilianza mpira kwa kasi kipindi cha kwanza na Yanga ikapata bao la uongozi dakika ya tisa lililofungwa na Makambo baada ya kutengenezewa pasi na Paul Godfrey.Dakika ya 39 Aiyee akasawazisha baada ya kipa Klaus Kindoki kutema mpira kufuatia Abdallah Seseme kupiga shuti kali lililomshinda na mfungaji huyo akauwahi na kutumbukiza wavuni.Matokeo hayo yalidumu hadi mapumziko na kipindi cha pili Yanga ilirudi tena kwa kasi ambapo dakika ya 58 Ngassa akaifungia bao la pili, baada ya kupata pasi ya Feisal Abdallah.Huenda mabadiliko yaliyofanywa na benchi la Yanga yalisaidia kwa kiasi fulani. Alitolewa kipa Kindoki kipindi cha pili na kuingia Ramadhan Kabwili, Amis Tambwe na kuingia Raphael Daud na Gadiel Michael na kuingia Antony Mateo."
cf15d4184bc43b05e11237cd90503368e41819c7," TIMU ya soka ya Tanzania ‘Taifa Stars’, leo jioni itakuwa na kibarua kigumu ugenini kuwakabili wenyeji Rwanda ‘Amavubi’, kwenye mchezo wa kirafiki wa kimataifa utakaofanyika katika Uwanja wa Nyamirambo, jijini Kigali, Rwanda.Mchezo huo wa kirafiki uliopo kwenye kalenda ya Shirikisho la Kimataifa la Soka (Fifa), Stars watautumia kupata matokeo chanya ili kujitengenezea mazingira mazuri ya kupanda kwenye viwango vya mchezo huo duniani. Aidha, kwenye mchezo huo, Stars wanahitaji ush- indi kuchagiza maandalizi ya mchezo ujao wa kusaka tiketi ya kushiriki michuano ya Kombe la Mataifa ya Afrika kwa wachezaji wa ndani (Chan) kwa kucheza na Sudan Oktoba 18 nchini Uganda. Katika mchezo huo dhidi ya Sudan, Stars wanahitaji zaidi ushindi wa angalau mabao 2-0 ili kutinga fainali hizo za Chan zitakazofanyika Cameroon 2020 baada ya kufungwa 1-0 katika mchezo wa kwanza jijini Dar es Salaam. Kuelekea kwenye mchezo huo, kocha msaidizi wa Taifa Stars, Sulemani Matola, jana alisema wachezaji wote wanaunda kikosi hicho wako fiti na wanachosubiri ni wakati ufike waweze kuingia uwanjani kwa kusaka ushindi. Alisema maandalizi ya kikosi hicho yamejikita kupata ushindi ili kuwa- tengenezea wachezaji hao wazingira ya kujipanga na mchezo ujao wa marudiano dhidi ya Sudan, ambao wana amini utakuwa mgumu kwakuwa watakuwa ugenini. “Wachezaji wote wapo tayari kwa maana ya kuwa fiti kwa mchezo huo na kila mmoja anajua tunajukumu zito la kupata matokeo, kwanza tupande kwenye viwango vya Fifa, lakini pia tunahitaji ushindi ambao utazidi kuwapa nguvu wachezaji dhidi ya Sudan,” alisema Matola."
cf259ec891e9093c9c66a8c25a6eb2e1d607a9b3," KOCHA wa Dodoma FC, Jamhuri Kihwelo ‘Julio’ amesema anatamani kucheza mchezo wa kirafi ki na Simba inayofundishwa na kocha Mbelgiji Patrick Aussems.Julio ambaye timu yake ilicheza na Simba B kwenye tamasha la Simba Day na kufungwa bao 1-0, alisema matokeo hayo hayamsumbui kikubwa anaangalia kiwango cha timu.“Nimefurahi Simba tumekutana nayo huku Ruangwa Lindi, ambako tumekuja kwa ajili ya mechi za kirafiki dhidi ya Namungo FC, hivyo nitatumia nafasi hiyo kumuomba kocha wa Simba mchezo wa kirafiki,” alisema Julio.Julio alisema kwa sasa wanajiandaa na Ligi Daraja la Kwanza, hivyo wanahitaji michezo mingi ya kujipima nguvu na baada ya kurudi Lindi watakuwa Dar es Salaam, ambapo watacheza michezo kadhaa kabla ya kwenda Zanzibar.“Tukitoka Lindi tutakwenda Dar es Salaam na naamini tutacheza michezo mingi ya kirafiki, pia tutakwenda Zanzibar, ambako pia tutacheza mechi zingine na baadae tutarudi Dodoma kujiandaa na Ligi Daraja la Kwanza inayotarajia kuanza Oktoba,” amesema Julio.Leo Dodoma FC itacheza mchezo wa kirafiki dhidi ya Namungo FC katika Uwanja wa Halimashauri ya Ruangwa, ambao umepewa jina la Kassim Majaliwa na ulizinduliwa jana kwa wenyeji kucheza na Simba."
cfb169d1dab1642fde37e4151880d6d9b606f313," MWENYEKITI wa Chama cha Demokrasia na Maendeleo (CHADEMA), Freeman Mbowe anayekabiliwa na mashitaka ya uchochezi pamoja na viongozi wengine tisa wa chama hicho, ameshindwa kufi ka katika Mahakama ya Hakimu Mkazi Kisutu, kwa sababu anaumwa.Wakili wa Serikali, Patrick Mwita alidai jana mbele ya Hakimu Mkazi Mkuu, Wilbard Mashauri kuwa kesi hiyo imekuja kwa ajili ya kutajwa. Alidai kuwa washitakiwa wote wamefika mahakamani hapo, isipokuwa Mbowe na kwamba Magereza wamewapa taarifa kuwa mshitakiwa huyo wa kwanza anaumwa.Baada ya kueleza hayo, Wakili Mwita aliomba Mahakama kupanga tarehe nyingine kwa ajili ya kutajwa huku wakiwa wanasubiri maamuzi ya Mahakama ya Rufaa.Hata hivyo, Hakimu Mashauri alikubaliana na ombi hilo na kuahirisha kesi hiyo hadi Januari 31, mwaka huu kwa ajili ya kutajwa. Mbowe na Mbunge wa Tarime Mjini, Ester Matiko (Chadema) wanaendelea kusota mahabusu baada ya Mahakama hiyo kuwafutia dhamana Novemba 23, mwaka jana kutokana na kukiuka masharti ya dhamana.Baada ya kufutiwa dhamana, washitakiwa hao walikata rufaa Mahakama Kuu ambapo shauri lao lilianza kusikilizwa mapingamizi ya pande zote. Baadaye, Mahakama ilikubali rufaa yao ya kufutiwa dhamana, iweze kusikilizwa na upande wa serikali ulipinga maamuzi ya Mahakama hiyo, kwa kukata rufaa Mahakama ya Rufaa kupinga usikilizwaji wa rufaa hiyo kwa sababu Mahakama hiyo haina mamlaka.Washitakiwa wengine katika kesi hiyo ni Mbunge wa Iringa Mjini, Peter Msigwa, Mbunge wa Kibamba, John Mnyika, Katibu Mkuu wa Chadema, Dk Vincent Mashinji, Mbunge wa Bunda, Ester Bulaya, Mbunge wa Kawe, Halima Mdee, Mbunge wa Tarime Vijijini, John Heche na Naibu Katibu Mkuu wa Chadema Zanzibar, Salum Mwalimu, ambao wote walikuwepo mahakamani.Wote kwa pamoja wanakabiliwa na mashitaka 13, ikiwemo kula njama, kufanya mkusanyiko wenye ghasia, kuhamasisha hisia za chuki, kushawishi hali ya kutoridhika, uchochezi na kushawishi utendaji wa kosa la jinai kati ya Februari Mosi na 16, mwaka huu maeneo ya Dar es Salaam."
cfb84f64cb1fe2940b24dcf30a77897721483b16," Professor Jay ameyasema bado anaamini wasanii hao wana mchango mkubwa kwenye muziki hasa ukizingatia nyimbo za zamani zilikuwa zinapendwa na zenye kuelimisha pia.“Wasanii wa zamani watu wanawaheshimu, walikuwa kama wamechonga barabara ambapo wasanii wa sasa wamepata mifano kwao, watu bado wanawamisi, wanapenda mashairi yao,” amesema.Ameongeza tangu miaka 23 iliyopita akiwa kwenye kundi la Hard Blasters alikuwa akiimba vizuri lakini mpaka leo watu bado wanampokea anapotoa wimbo.Msanii huyo ambaye pia ni Mbunge wa Jimbo la Mikumi, hivi karibuni alitoa wimbo Pagamisa, anashikilia rekodi ya kuwa mwanamuziki wa muda mrefu nchini ambapo alianza kuimba mwaka 1995."
cfe2db107b6edc3ceab4c5c08fd38a1069b98730," Ugonjwa wa homa ya ini umekuwa tishio kwa kuua na maambukizi yake yanaongezeka kila siku. Utafiti uliofanyika wa ugonjwa wa Homa ya Ini (Hepatitis B) umeonesha ugonjwa huo unaongoza kwa kuua nchini Tanzania.Kwa mujibu wa taarifa ya Kaimu Mkuu wa Kitengo cha Mawasiliano Wizara ya Afya, Maendeleo ya Jamii, Jinsia, Wazee na Watoto, Catherine Sungura inaonesha utafiti wa mwaka 2018, takwimu za ugonjwa huo zimeongezeka tofauti na takwimu za mwaka 2017. Takwimu za mwaka 2017 zinaonesha wachangiaji damu 233,953 sawa na asilimia 4.9 takribani watu 11, 417 walibainika kuwa na maambukizi ya homa ya ini aina ya B.Aidha kwa mwaka 2018 vipimo vya damu vilivyofanyika kwa watu 307,835 vilibaini watu 13, 613 sawa na asilimia 4.4 kuwa na maambukizi ya homa ya ini aina ya B na uwepo wa mambukizi ya homa ya ini aina C kwa watu 1,092 sawa na asilimia 0.35. “Kutokana na takwimu hizi hali ya maambukizi ya ugonjwa wa homa ya ini aina B nchini inakadiriwa kuwa asilimia nne,” alisema.Waziri wa Afya, Maendeleo ya Jamii, Jinsia, Wazee na Watoto, Ummy Mwalimu alikaririwa akisema kuwa ugonjwa huo huua taratibu ukilinganisha na magonjwa mengine kwa kuwa dalili zake huchukua muda mrefu kujulikana na kujitokeza wazi.Alisema licha ya kwamba mpaka sasa hakuna takwimu halisi kutokana na watu kutokuwa na tabia za kupima afya zao, idadi ya wagonjwa wanaobainika kuwa na homa hiyo wengi huwa wamefikia hatua za mwisho za ugonjwa huo.Kwa mujibu wa takwimu za Shirika la Afya Duniani (WHO) za mwaka 2017, takriban watu milioni 325 duniani wanaishi na virusi vya homa ya ini aina ya B na C. Ripoti hiyo inabainisha kuwa watu wengi wanaoishi na virusi vya homa hiyo hawana huduma za kupima au matibabu. Hali hiyo inawatia mamilioni ya watu katika hatari ya kupata homa sugu ya ini, saratani, pamoja na kifo.Barani Afrika, watu milioni 60 wanakadiriwa kuishi na virusi vya homa ya ini B, huku watu milioni 15 wakiwa wameambukizwa homa ya ini C. Hata hivyo, serikali nchini imeeleza bado inaendelea kupambana na ugonjwa huo wa homa ya ini kwa kuchukua hatua ikiwemo kutoa chanjo dozi tatu kwa watoto walio na umri chini ya mwaka mmoja. Chanjo hiyo ipo kwenye mchanganyiko wa Pentravalent (DPT Hep BHIB), yenye mchanganyiko wa chanjo tano ambayo ilianza kutolewa kwa watoto wote waliozaliwa katika kipindi cha kuanzia mwaka 2002.“Mpaka sasa watanzania milioni 20 wamepata chanjo hiyo wakati wa utoto,” alisema Sungura. Hatua nyingine iliyochukuliwa na serikali ni kutoa chanjo kwa watu walio hatari zaidi ya maambukizi ikiwemo watumishi wa sekta ya afya. Wengine ni watumiaji wa dawa za kulevya, wale wanaoishi karibu na wagonjwa wa homa ya ini, watu wenye wapenzi wengi, na wale wanaokuwa karibu na damu muda wote kutokana na shughuli zao, na idadi ya dozi tatu hutolewa kwa mtu ili kupata kinga kamili ya ugonjwa huo.Maambukizi Ripoti hiyo inaeleza kuwa ugonjwa wa homa hiyo ya ini unaenezwa kwa kufanya tendo la ndoa bila kinga iwapo mwenza mmoja wao ana virusi vya ugonjwa huo wa ini, kunyonyana ndimi, mama mwenye ugonjwa anaweza kumwambukiza mtoto hata mkunga anayemzalisha wakati wa kujifungua. Njia nyingine ni kuchangiana damu isiyo salama, kuchangia vitu vyenye ncha kali kama, sindano, nyembe, hereni, visu vya mezani, kuchangiana miswaki wakati wa upigaji, watumiaji wa dawa za kulevya wanapochangia kutumia shindano moja. Dalili za ugonjwa Ripoti hiyo imeeleza pia dalili za ugonjwa huo ni ngozi na macho kuwa na rangi ya njano, mkojo kuwa wa njano, kukosa nguvu, kichefuchefu na kutapika, kuwa na homa kali, tumbo kuuma upande wa juu kulia, kuumwa kichwa na pia ini kushindwa kufanya kazi na kuleta madhara makubwa zaidi na kusababisha kifo. Mbinu za kujikinga Ripoti hiyo ya serikali inabainisha mbinu mbalimbali ambazo wananchi wanapaswa kuchukua ni pamoja na utoaji wa damu salama, kuzingatia kanuni za afya, kuepuka kujidunga sindano za dawa za kulevya, kuepuka ngono zembe na kuepuka matumizi ya dawa za kujitibu kiholela."
cfeb39e1ea90be9bacb1e6e739c1a90c2137255b,"['Aliyekuwa mkufunzi wa Manchester United na Chelsea  Jose Mourinho yuko tayari kurudi katika soka ya Uingereza kutokana na lengo lake la kutaka kushinda mataji katika ligi ya Premia. (Sky Sports)', 'Mourinho ana hamu ya kuchukua uongozi wa klabu ya Arsenal iwapo ipo. (ESPN)', 'Manchester City inataka kumsajili Jadon Sancho  kutoka klabu ya Borrusia Dortmund , lakini mchezaji huyo mwenye umri wa miaka 19 ambaye alikuwa katika chuo cha mafunzo ya kandanda katika klabu ya City kabla ya kuelekea Ujerumani atagharimu zaidi ya  £100m. (Sport Bild, via Sport Witness)', 'Mkurugenzi mkuu wa klabu ya LA Galaxy Dennis te Kloese ana mipango ya kukutana na Zlatan Ibrahimovic, 38, kujadili hatma ya mshambuliaji huyo kwa lengo la kumzuia kutoondoka katika klabu hiyo. (ESPN)', 'AC Milan iko tayari kuwasilisha ombi jingine la kujaribu kumsaini beki wa Liverpool na Croatia Dejan Lovren, 30. (Tuttosport, via Mail)', 'Juventus iko tayari kumuuza mshambuliaji wa Croatia Mario Mandzukic, 33, kwa Manchester United au Sevilla mwezi Januari , lakini wanataka  kulipwa dau la £4.6m. (Calciomercato, via Mirror)', 'Wolves na Watford wanajiandaa kuwasilisha ombi la kumnunua beki wa kulia wa klabu ya Royal Antwerp na Ureno Aurelio Buta 22 ifikiapo mwezi Januari kwa dau la £5m. (Mail)', 'Mshambuliaji wa Wales Gareth Bale, 30, bado anaungwa mkono na wachezaji wenza katika klabu hiyo. (Marca)', 'Ajenti wa Bale , Jonathan Barnett, amefutilia mbali uvumi kwamba raia huyo wa Wales anatarajiwa kuondoka Real Madrid na kujiunga na klabu moja ya China . (Independent)', 'Manchester City na Arsenal wanajaribu kumsaini kiungo wa kati wa Real Madrid na Uhispania  Isco, 27. (Mundo Deportivo, via Manchester Evening News)', 'Klabu ya Ujerumani ya Schalke inataka kumzuia kuondoka mchezaji wa klabu ya Everton ambaye yupo kwa mkopo katika klabu hiyo Jonjoe Kenny kusalia zaidi ya msimu huu. Mchezaji huyo mwenye umri wa miaka 22 yupo kwa mkopo wa kudumu. (Liverpool Echo)', ""Mshambuliaji wa Paris St-Germain na Brazil Neymar, 27, lazima abadili mienendo yake ya kutaka kuheshimiwa zaidi kwa kuwa 'ana tabia za kitoto' , kulingana na mchezaji mwenza wa zamani  Dani Alves. (Spor TV, via Independent)"", 'Mshambuliaji wa Brazil Joao Pedro, 18, amepewa kibali cha kufanya kazi na atajiunga na Watford  mwezi Januari. ', 'Klabu hiyo ilikuwa na makubaliano ya dau la £2m na klabu ya Fluminense mwezi Oktoba  2018, lakini wamekuwa wakisubiri ombi lake la kibali chake cha kufanya kazi.. (Standard)', 'Liverpool, Borussia Dortmund na  Barcelona wana hamu ya kumsajili winga wa Valencia na Uhispania  Ferran Torres, 19.', 'Manchester United imekaribia kukamilisha uhamisho wa mshambuliaji wa Juventus na Croatia Mario Mandzukic 33 katika dirisha la uhamisho la mwezi Januari. (Tuttomercatoweb, via Express)', 'Arsenal, Liverpool na Manchester United wamekuwa wakiwasiliana na jopo la maafisa wa kiungo wa kati wa Uswizi na Borussia Dortmund Denis Zakaria, 22. (Sky Deutschland, via Inside Futbol)', 'Unaweza pia kusoma:', 'Mshambuliaji wa Manchester City na Brazil  Gabriel Jesus, 22, amepinga uvumi unaomuhusisha na Bayern Munich , akiandika katika mtandao wa Instagram kwamba uvumi huo ulikuwa uongo. (Manchester Evening News)', 'Juventus iliwatuma maskauti kutazama mechi ya Liverpool dhidi ya Tottenham  na walikuwa wakimuangazia mshambuliaji wa Liverpool na Misri Mohamed Salah, 27, mshambuliaji wa Tottenham na Korea Kusini Son Heung-min, 27, na kiungo wa kati wa Denmark Christian Eriksen, 27. (Tuttosport, via Mirror)', 'Newcastle iko tayari kumsaini kiungo wa kati mwenye urefu wa futi sita na nchi nne raia wa Ufaransa Ibrahima Sissoko, 21, kwa dau la ya £13m kutoka klabu ya ligi ya daraja la kwanza  Strasbourg. (Sun)', 'Manchester United iko kifua mbele kumsaini Red Bull Salzburg  na mshambuliaji wa Norway Erling Braut Halaand, 19. (Corriere dello Sport, via Manchester Evening News)', 'Lyon imewasiliana na ajenti wa mshambuliaji Oliver Giroud kuhusu uhamisho wa mwezi januari kutoka Chelsea kwa raia huyo wa Ufaransa mwenye umri wa miaka 33 (Soccer Link, via Football.London)', 'Everton imekuwa ikimsaka kiungo wa kati wa Czech Republic na Spartak Moscow Alex Kral, 21. (Clubcall)', 'Mshambulauji wa Ubelgiji Eden Hazard, 28, amefichua kwamba alizungumza na rais wa Real Madrid Florentino Perezmwaka mzima kabla ya kupata uhamisho wa kuelekea Chelsea. (Talksport)', 'Wachezaji wa Arsenal wanamtaka kiungo wa kati wa Uswizi Granit Xhaka, 27, kusalia kuwa nahodha wa klabu hiyo licha ya kuwatukana mashabiki alipotoka katika mechi iliotoka sare ya 2-2 dhidi ya Crystal Palace siku ya Jumapili.. (Times, subscription required)', 'Leicester na Watford ni miongoni mwa klabu zinazomnyatia Ronald Sobowale - mpwa wa mchezaji wa Bayern Munich na nyota wa  Austria David Alaba. Sobowale, 22, anaichezea timu ya daraja la nane katika ligi ya Bostick klabu ya kusini mashariki ya Whyteleafe na pia amefanyiwa majaribio na klabu ya Middlesbrough. (Mail)', 'Aliyekuwa mshambuliaji wa Manchester United na Sweden Zlatan Ibrahimovic, 38, amesema kwamba huenda akajiunga na klabu ya  La Liga kufuatia huduma yake ya miezi kumi na nane akiichezea LA Galaxy. (Metro)', 'Kiungo wa kati wa zamani wa Tottenham Rafael van der Vaart amekiri kwamba alimwambia mwenyekiti wa Spurs Daniel Levy kumsaini kiungo wa kati wa Ajax na Morocco  Hakim Ziyech, 26. (Star)', 'Mshambuliaji wa Arsenal na England Stan Flaherty, 17, ametumia muda wake mwingi kufanyiwa majaribio katika klabu ya Newcastle mwezi huu . (Newcastle Chronicle)', 'Manchester United ina hamu ya kumsajili kiungo wa kati wa Lille Boubakary Soumare, 20, na mshambuliaji wa Lyon na Ufaransa Moussa Dembele, 23. (ESPN)', 'Mshambuliaji wa Wales na Real Madrid Gareth Bale ameitaka Real Madrid kutochapisha rekodi zake za kimatibabu. (ESPN)', 'Timu ya ligi ya China Shanghai Shenhua wamehusishwa na uhamisho wa Bale. (Marca)', 'Bale alielekea mjini London kukutana na ajenti wake siku ya Jumatatu huku hofu ikiendelea kuhusu hatma yake katika klabu ya Real Madrid. (Mail)', 'Real Madrid inasema kwamba mchezaji huyo wa zamani wa Tottenham  alielekea mjini London kwa sababu za kibinafsi. (Marca)', 'Roma imekataa fursa ya kumsaini aliyekuwa kiungo wa kati wa Manchester City  na Uingereza Jack Rodwell, 28. (Corriere dello Sport, via Mail)', 'Tottenham imeambia Inter haitamuuza beki Jan Vertonghen, 32, mwezi Januari  lakini klabu hiyo ya Serie A inatumai kwamba mchezaji huyo wa Ubelgiji atajiunga kwa uhamisho wa bila malipo katika ndirisha la uhamisho la msimu huu . (Guardian)', 'Kipa wa Southampton na England Fraser Forster, 31,yuko tayari mshahara wake kupunguzwa  ili kuendelea na kazi yake katika klabu ya Celtic kwa kandarasi ya kudumu. (The Scotsman)', 'Nahodha wa Arsenal  Granit Xhaka, 27, alitembelewa nyumbani na wachezaji watatu wakuu baada ya kuzomwa na mashabiki wa klabu hiyo wakati alipotolewa katika sare ya siku ya jumpili dhidi ya klabu ya Crystal Palace. (The Athletic)', 'Arsenal itakutana na  Xhaka katika kipindi cha siku chache zijazo ili kujadili vitendo vyake baada ya kutolewa nje wakati wa mechi dhidi ya Crystal Palace. (Sky Sports)', 'Mshambuliaji wa Arsenal Alexandre Lacazette amependa chapisho la mtandao wa Instagram akitoa tamko kali kwa mchezaji mwenza  Xhaka na kutoa wito kwa mkufunzi Unai Emery kufutwa kazi. (London Evening Standard)', 'Nahodha wa zamani wa England Alan Shearer anasema kwamba Xhaka huenda akapata shida kuruhusiwa kuichezea Arsenal baada ya kuonekana akiwatusi mashabiki. (Sun)', 'Beki wa England Chris Smalling, 29, anatarajiwa kurudi Manchester United mara moja baada ya huduma zake za muda mrefu katika klabu ya Roma kukamilika mwisho wa msimu huu licha ya uvumi wa kutaka kuhamia katika klabu nyengine ya Itali kwa mkataba wa kudumu.. (Sky Sports)', 'Napoli itawacha matumaini ya kumsaini mshambuliaji wa RB Salzburg mzaliwa wa Leeds na raia wa Norway  Erling Haaland mwezi Januari kwa sababu wanatumai Man United itamsaini mchezaji huyo mwenye umri wa miaka 19. (Corriere dello Sport, via Talksport)', 'Newcastle inamtaka mshambuliaji wake raia wa Brazil  Joelinton, 23, kuwaleta England watu wa familia yake huku wakihofia kwamba huenda matatizo yake uwanjani yanashinikizwa na hatua yake kuhamia taifa jipya. (Telegraph)', 'Beki wa Liverpool na Cameroon Joel Matip, 28, anatarajiwa kuendelea kukaa katika benchi baada ya kuumia tena katika jeraha alilokuwa akiliuguza  na anaweza kuwa nje kwa hadi ya wiki sita zaidi.. (London Evening Standard)', 'Klabu ya Besiktas inataka kutamatisha mkopo wao wa miaka miwili na kipa wa Liverpool Loris Karius  mapema na kumrudisha mchezaji huyo mwenye umri wa miaka 26 raia wa Ujerumani  Merseyside mwezi Januari. (Takvim, via Sun)', 'Tottenham inatarajiwa kutegemea vijana badala ya dirisha la uhamisho  mwezi Januari , huku wachezaji kama yule wa taifa la Jamhuri ya Ireland  Troy Parrott, 17, miongoni mwa wale ambao wanatarajiwa kupewa nafasi. (Star)', 'Kiungo wa kati wa Liverpool James Milner, 33, anataka kusalia na klabu hiyo zaidi ya kandarasi yake itakapokamilika mwisho wa msimu huu. (Guardian)', 'Maafisa watatu wa Arsenal waliwachwa vinywa wazi baada ya kusafiri ili kumtazama Eddie Nketiah akiichezea Leeds  dhidi ya West Brom , kabla ya mchezaji huyo kutoshirikishwa  katika mechi hiyo.(Athletic, via Star)', 'Mchezaji wa zamani wa Tottenham Rafael Van der Vaart anataka klabu yake ya zamani kumsaini kiungo wa kati wa Ajax na Morocco  Hakim Ziyech, 26, na kumtumia ujumbe mwenyekiti  Daniel Levy. (Talksport)']"
d005feb68474379f5904014bd2b0720518f05e1f," Hayo yalisemwa na Mkurugenzi Mwendeshaji wa Shirika la Taifa la Biashara (ZSTC), Mwanahija Almasi, wakati alipozungumza na wakulima wa zao la karafuu huko Dunga wilaya ya Kati Unguja mkutano ambao ulikuwa na lengo la kubadilisha mawazo na wadau wa kilimo hicho.Almasi alisema utafiti uliofanywa kwa baadhi ya nchi ambazo zinazalisha mazao mbalimbali maarufu ya kibiashara ambayo yamebinafsishwa na serikali, walimaji wamekuwa wakipata usumbufu na kuhangaika katika kutafuta masoko ya bidhaa zao.Alitoa mfano wa Zanzibar kwa wakulima wa zao la karafuu, wanafaidika na bei nzuri inayotolewa na Serikali huku wakipata asilimia 80 ya faida inayotokana na zao hilo, wakati Serikali ikipata asilimia 20 tu.Aidha alizitaja faida nyingine zinazotolewa na Shirika la Taifa la Biashara (ZSTC) kwa wakulima wa zao la karafuu ni pamoja na kuwapatia pembejeo ikiwemo miche ya mikarafuu kwa ajili ya kuotesha katika mashamba yao bure.Mapema Naibu Katibu Mkuu Wizara ya Kilimo na Maliasili Juma Abdalla Juma, alisema wizara ipo katika mikakati ya kutoa elimu zaidi kwa wakulima binafsi juu ya uzalishaji wa miche ya mikarafuu katika vitalu."
d00f43ec6efe6e239fba779b331b4e0856bc93d3," JESHI la Polisi Kanda Maalumu ya Dar es Salaam limesema linaendelea kufanya uchunguzi dhidi ya tukio la utekaji kwa msaidizi wa aliyekuwa Waziri wa Mambo ya Nje, Bernard Membe, Allan Kiluvya, ili kubaini undani wa tukio hilo kabla ya kutoa taarifa rasmi juu ya suala hilo.Akizungumza Dar es Salaam Kamanda wa Kanda hiyo Lazaro Mambosasa amesema kimsingi tukio hilo linahitaji upelelezi wa kutosha ili kubaini kilichotokea, kutokana na kuwa na mazingira yanayotoa picha tofauti na hivyo kusababisha shaka.“Tunaendelea na uchunguzi ili kubaini kitu kinachodaiwa kwamba mhusika alitekwa, ukiangalia clip baba mzazi alisema mtoto alipigwa sana, lakini mtoto aliposimama alisema ni mzima wa afya hajapigwa na hajateswa, lakini ukienda zaidi watekaji wamshushe wapi, wamshushe karibu na nyumbani kwa hiyo wanaongea lugha moja, mtu aliyekuteka hawezi kukushusha nyumbani,” amesema Mambosasa.Alisema tukio hilo halina tofauti na tukio la aliyekuwa msaidizi wa Zitto Kabwe, ambaye taarifa zilisema mtu huyo alikwenda kushushwa kwa shangazi yake.Alisisitiza kuwa kwa ujumla matukio yote hayo yanaleta shaka, hivyo kuashiria kuwa kuna ‘michezo’ ya baadhi ya watu inayohusiana na matukio hayo.Alisema kama kweli watu hao walitekwa, upelelezi wa polisi unaoendelea, utabaini ukweli wa matukio hayo, ambayo kimsingi yanaleta shaka kutokana na kuwa na kasoro mbalimbali, zinazomfanya mtu ajiulize mara mbilimbili."
d013a5976e3a95c6d82cf4dd528bacd57cbcd56e," UJENZI wa Awamu ya Pili ya Mradi wa Mabasi Yaendayo Haraka (BRT) jijini Dar es Salaam unaohusu barabara ya kadhaa ikiwemo ya Kilwa, utaanza rasmi Machi mwaka huu baada ya mkandarasi kupatikana na kusaini mikataba.Mradi huo mkubwa utarahisisha usafiri kwa wakazi wa maeneo hayo na jirani na hivyo kulifanya jiji la Dar es Salaam kuwa na miundombinu ya uhakika ya usafiri kwa wakazi wake. Akizungumza na gazeti hili jana kuhusu kuanza kutekelezwa kwa mradi huo unaosubiriwa kwa hamu na wakazi wengi, Ofisa Mtendaji Mkuu wa DART, Ronald Lwakatare alisema baada ya wakandarasi kupatikana muda wowote kuanzia sasa watabakidhiwa eneo la mradi ili kuanza utekelezaji huo Machi mwaka huu.“Ni kweli mradi wa BRT awamu ya pili unaanza kutekelezwa hivi karibuni na hiyo ni baada ya wakandarasi kupatikana na kusaini mikataba, ipi mikataba miwili kwa sababu wakandarasi pia ni wawili, mmoja ni wa majengo na mwingine ni wa barabara,” alisema Lwakatare.Alifafanua kuwa mkandarasi wa ujenzi wa miundombinu ya barabara hiyo ya mabasi ya BRT ni Kampuni ya China iitwayo Sino Hydro Cooperation na mkandarasi mshauri ni Kampuni ya BOTEK inayoshirikiana na kampuni ya kizalendo ya APEX ambao walisaini mkataba Desemba 10, mwaka jana. Katika ujenzi huo wa barabara utahusisha pia madaraja ya juu mawili (flyovers), vituo vya kupakia na kushusa abiria 29, daraja moja la watembea kwa miguu na ujenzi wa kituo kimoja kikubwa cha abiria.Lwakatare alisema jumla ya gharama katika mkataba huo wa ujenzi wa miundombinu ya barabara ni Sh bilioni 189.43 na ujenzi wake utachukua muda wa miaka mitatu . Barabara zitakazohusika kwenye mradi huo ni pamoja na Kilwa, Kawawa, Sokoine, Gerezani, Bandari na Chang’ombe ambazo zina urefu wa kilometa 20.3 Kuhusu mkataba wa ujenzi wa majengo ya mradi huo ambayo ni pamoja na karakana moja,vituo vikuu viwili na barabara za kuunganishia vituo tatu (feeder roads).Alisema mkandarasi wa ujenzi huo wa majengo ni Kampuni ya China Civil Engineering Construction Cooperation (CCECC) na mwandisi mshauri ni kampuni Inter Consult na kwamba gharama ya ujenzi ni Sh bilioni 44.82 na kwamba miundombinu hiyo itajengwa kwa miaka miwili. Akizungumzia utekelezaji wa mradi huo, Lwakatare alisema unafanywa chini ya uangalizi na usimamizi wa Wakala wa Barabara Tanzania (Tanroads) ambao wamehusika kutangaza na kuchagua wakandarasi.“Sisi ni watendaji lakini tunashirikiana na Tanroads kwenye hili na wao ndio wasimamizi wakuu wa utekelezaji wa mradi huu ambao unasubiriwa kwa hamu na wananchi wengi,” alisema Lwakatare. Alisema kwa kuanza wametangaza kuondoa daladala katika kituo cha gerezani Kariakoo kuanzia Februari 9, mwaka huu ili kupisha ujenzi wa miundombinu ya BRT.Aidha, wamiliki wa daladala hizo wamepewa mwongozo mpya na Mamlaka ya Udhibiti wa Usafiri wa Nchi Kavu na Majini (SUMATRA) wa utaratibu wa kutumia vituo vingine vilivyotangazwa na kuomba watoe ushirikiano ili kuepusha usumbufu. Akizungumzia ulipaji fidia kwa wamiliki wa maeneo yaliyochukuliwa kupisha mradi huo awamu ya pili, Lwakatare alisema wale wote waliopaswa kulipwa fidia wameshalipwa na wamebaki watu wachache ambao walikuwa na mambo ya kisheria ambayo hata hivyo yameshamalizika na watalipwa.“Hela ya kulipa fidia yote ilitolewa na wahusika halali takribani 104 wameshalipwa stahiki zao na wachache waliokuwa na kesi zimeisha na hivyo mradi utaanza kutekelezwa mapema,” alieleza. Aidha, Lwakatare ametoa rai kwa wale wote wanaotakiwa kuondoka kupisha mradi huo wafanye hivyo na watoe ushirikiano ili ujenzi wake uende vizuri na pia wazingatie njia salama wanazoelekezwa kupita wakati wa utekelezwaji wa mradi ili kuepuka ajali zinazoweza kuzuilika.Awamu ya kwanza ya mradi huo ilizinduliwa Januari mwaka 2017 na Rais John Magufuli ambapo mradi huo ulitekelezwa kwenye Barabara ya Mogorogo, kuanzia eneo la Kivukoni hadi Kimara yenye urefu wa kilometa 20.9 Sambamba na barabara hiyo pia mradi huo ulitekelezwa kwenye Barabara ya Morocco inayounganishwa barabara ya Morogoro kwenye makutano ya taa za Magomeni.Hata hivyo awamu ya tatu ya mradi kama huo utahusisha barabara ya kwenda Gongolamboto yenye urefu wa kilometa 23.6 na ujenzi wake kwa mujibu wa Waziri wa Nchi, Ofisi wa Rais, Tawala za Mikoa na Serikali za Mitaa (Tamisemi), Selemani Jafo, utatekelezwa mwaka wa fedha 2018/19."
d0433b4a961d0b447b8adc7a01064ffb00890e07," KUTOKANA na Mkutano wa 39 wa Wakuu wa Nchi 16 wanachama wa Jumuiya ya Maendeleo Kusini mwa Afrika (SADC) utakaofanyika mwezi ujao jijini Dar es Salaam, Wizara ya Viwanda na Biashara imeandaa Maonesho ya Viwanda kwa ukanda huo kati ya Agosti 5 hadi 9, yatakayofunguliwa na Rais John Magufuli.Lengo la maonesho hayo yatakayofanyika katika ukumbi wa Mikutano wa Kimataifa wa Julius Nyerere (JNICC) ni kuonesha bidhaa ambazo zinazalishwa na nchi wanachama.Akizungumza na waandishi wa habari jijini Dar es Salaam jana, Waziri wa Viwanda na Biashara, Innocent Bashungwa aliwataka wafanyabiashara na wenye viwanda nchini kujitokeza kutumia fursa hiyo kuonesha bidhaa zao ili kufungua milango ya kibiashara katika jumuiya hiyo.“Katika kipindi hicho pia tutakuwa na Maonesho ya Viwanda ambayo yatafunguliwa na Rais na kufungwa Agosti 9 na Rais wa Zanzibar, Dk Ali Mohammed Shein, lakini pia tunaandaa na chakula cha jioni,” alisema Waziri Bashungwa.Alisema katika maonesho hayo viwanda zaidi ya 1,000 vinatarajiwa kushiriki, na mpaka sasa wafanyabiashara 580 wengi wao wakiwa watanzania wameshaomba kushiriki.Alisema pia kuwa katika siku hizo kutakuwa na ziara ya kutembelea viwanda mbalimbali vya hapa nchini ili kuweza kujifunza.Alisema ni heshima kubwa kwa Tanzania kuwa mwenyeji wa mkutano huo mkubwa ambapo alimpongeza Rais Magufuli kuonesha nia ya dhati ya kujenga nchi ya viwanda jambo ambalo limezivutia nchi nyingine na kupenda kujifunza.Aidha, Waziri Bashungwa alisema soko la SADC ni kubwa na lina fursa nyingi ambazo bado hazijatumiwa vizuri lakini kupitia mkutano huo pamoja na maonesho hayo watu watajifunza na kuweza kujua ni jinsi gani ya kufanya biashara ndani ya jumuiya hiyo.Waziri huyo alisema hivi sasa wizara yake inapitia sheria, kanuni na miongozo ambayo inasababisha vikwazo katika biashara na kurekebisha ambapo alisema marekebisho ya sheria yatawasilishwa Bungeni katika kikao cha Bunge lijalo.“Wizara inapitia sheria ili kuweka mazingira wezeshi ya ufanyaji biashara katika SADC, sheria zote zitapitiwa pia na kufanyiwa marekebisho ili kutengeneza muundo sahihi wa soko,” amesema.Alisema Tanzania ina historia nzuri ya kuwa nchi yenye amani na pia ushiriki mzuri katika masuala mbalimbali ya kijamii ambayo yakitumika vizuri ni fursa nzuri ya kibiashara.Waziri huyo pia alisema Mpango Mkakati wa Kuboresha Mazingira ya Uwekezaji na Biashara nchini (Blueprint) utawasaidia pia wafanyabiashara kufanya biashara zao bila vikwazo."
d05787a28af810bd7d7c20856fea4fef17b8f0bd," CHAMA cha Waandishi wa Habari za Michezo Tanzania (TASWA) kimeita Waandishi na Wahariri wa michezo kwenye mkutano wa kujadili Rasimu ya Kwanza ya Mapendekezo ya Katiba ya chama hicho.Kwa mujibu wa taarifa ya Katibu wa Kamati ya Katiba ambaye pia, ni Katibu Mkuu wa Taswa Amir Mhando, mkutano wa wahariri utafanyika Februari 6, kisha utafuata wa waandishi wa habari za michezo Februari 10, mwaka huu.Alisema lengo la mikutano hiyo itakayofanyika Dar es Salaam katika ukumbi utakaotangazwa baadaye ni kupitia rasimu hiyo kwa pamoja kabla ya kuifikisha kwa wadau wengine.“Ni imani ya Kamati ya Marekebisho ya Katiba ya TASWA kwamba mikutano hiyo yote miwili itakuwa na tija na itakuwa muongozo mzuri katika kuandaa Katiba bora kwa maslahi mapana ya waandishi wa habari za michezo nchini,”alisema.“Kamati inawaomba waandishi wote wa habari za michezo wajitokeze kwa wingi , ili kwa pamoja wajadili namna ya kuboresha rasimu ambayo ilitolewa Desemba 9 mwaka jana,”aliongeza.Kwa mujibu wa Mhando, Kamati ya Marekebisho ya Katiba ya TASWA imeandaa mapendekezo ya rasimu iliyoandaliwa kwa kuangalia Katiba za vyama mbalimbali duniani vinavyohusiana na waandishi wa habari za michezo na pia kupitia muongozo kutoka Chama cha Kimataifa cha Waandishi wa Habari za Michezo (AIPS), ambacho TASWA ni mwanachama.Pia, imechambua Katiba ya sasa ya TASWA na kupokea maoni kutoka kwa waandishi wa habari za michezo kuhusu maeneo yenye upungufu kwa nia ya kuiboresha.Alisema maeneo mbalimbali yamefanyiwa kazi katika rasimu hiyo baadhi yakiwa ni sifa za mwanachama, wajibu wa mwanachama, muundo wa uongozi, sifa za viongozi na pia ukomo wa uongozi.Pia kuna mapendekezo katika rasimu hiyo ya kuanzishwa kamati mbalimbali kwa nia ya kuisaidia Kamati ya Utendaji.Kamati ya Katiba ya TASWA imeundwa kutokana na agizo la Waziri wa Habari, Utamaduni, Sanaa na Michezo, Dk. Harrison Mwakyembe aliyeitaka BMT isitishe uchaguzi wa Chama hicho uliokuwa umepangwa kufanyika Novemba 25, mwaka jana na badala yake BMT ikutane na viongozi wa TASWA na baadhi ya wanahabari wa michezo kuona namna ya kuifanyia marekebisho Katiba hiyo iendane na wakati."
d05e335c896be1d68c0bd54cc29a25c079cec9f1," Hayo yalisemwa na Waziri wa Biashara Viwanda na Masoko Nassor Ahmed Mazrui wakati akijibu hoja mbalimbali zilizotolewa na wajumbe wa Baraza la Wawakilishi waliochangia bajeti hiyo kwa mwaka wa fedha 2015/16.Mazrui alisema Wizara ya Biashara kwa kushirikiana na Wizara ya Kilimo wapo katika mchakato wa pamoja wa kulipatia ufumbuzi tatizo la soko la Mwani ambalo limeleta usumbufu mkubwa kwa wakulima wa kilimo hicho.Alisema soko la mwani linashughulikiwa na wafanyabiashara binafsi ambao ndiyo wanaotafuta soko la bidhaa hiyo kwa ajili ya wakulima wa Unguja na Pemba.Hata hivyo, alikiri kwamba soko la bidhaa hiyo limekuwa likiyumba kwa mujibu wa hali halisi ya biashara ya zao hilo ambapo Serikali imeahidi kulipatia ufumbuzi kwa kushirikiana na taasisi zinazoshughulikia kilimo hicho.Aidha, Mazrui aliwapongeza wakulima wa zao la mwani Unguja na Pemba kwa juhudi zao ambazo zimesaidia na kuitangaza Zanzibar kuwa miongoni mwa nchi tatu katika bara la Afrika inayoongoza kwa uzalishaji wa zao hilo kwa wingi.Alisema Kilimo cha mwani kimeleta faraja kubwa kwa wakulima Unguja na Pemba zaidi wanawake ambao wamepiga hatua kubwa na kuondokana na utegemezi wa moja kwa moja kutoka kwa wanaume.Alisema inachokifanya SMZ ni kutoa faida kwa wakulima wa zao la karafuu kwa asilimia 80 huku ikitoa mikopo kwa wakulima kwa ajili ya kuimarisha mashamba yao ikiwemo kutoa miche ya mikarafuu bure."
d06dc92d4151980ea5fc69c70d753ea20c069b06," SHILINGI milioni 198 zimetolewa kama mkopo kwa vikundi 48 vya vijana, wanawake na walemavu katika Halmashauri ya Wilaya ya Mbinga mkoani Ruvuma.Mkurugenzi Mtendaji wa Halmashauri ya Wilaya ya Mbinga, Juma Mnwele alisema, lengo la mikopo ya makundi ni kuwainua Watanzania kiuchumi na kutekeleza Ilani ya Uchaguzi ya Chama Cha Mapinduzi (CCM) ya mwaka 2015-2020.Ilani hiyo inataka kila halmashauri hapa nchini, kutenga na kutoa asilimia 10 ya mapato yake ya ndani. Kiasi hicho cha fedha kilichotolewa kwa makundi hayo matatu mwaka huu, kinaifanya halmashauri hiyo kuvuka lengo la kutoa mikopo, ikilinganisha na halmashauri nyingine katika mkoa wa Ruvuma.Alisema, hii ni mara ya kwanza kwa Halmashauri ya Wilaya ya Mbinga, kutoa kiwango kikubwa cha fedha kwani mwaka 2016/2017 hadi 2018 ilitoa Sh milioni 20 tu kwa makundi yote.Alisema, katika kutekeleza agizo la Rais John Magufuli la kutoa vitambulisho vya wajasiriamali wadogo, halmashauri inaendelea kutoa vitambulisho hivyo kwa walengwa ili kila mjasiriamali, aweze kufanya shughuli zake bila kusumbuliwa.Mwenyekiti wa Halmashauri ya wilaya hiyo, Ambrose Nchimbi alisema halmashauri ya wilaya, itaendelea kuimarisha ukusanyaji wa mapato na kutoa mikopo hiyo ni kwa ajili ya kuboresha maisha ya wananchi wake walio katika vikundi vya uzalishaji mali.Mwenyekiti wa CCM Wilaya ya Mbinga, Beda Hyera aliipongeza Halmashauri ya Wilaya ya Mbinga kwa kutekeleza moja ya ahadi ya chama hicho iliyotolewa wakati wa kampeni za uchaguzi mkuu wa mwaka 2015.Alisema, CCM itaendelea kuisimamia serikali iliyopo madarakani ili iweze kutekeleza miradi na shughuli zote za maendeleo, hatua itakayoboresha maisha ya wananchi.Mkuu wa Wilaya ya Mbinga, Cosmas Nshenye, aliwataka wanufaika wa mikopo hiyo kutumia vyema fedha hizo kuboresha shughuli zao za kiuchumi na kulipa kwa wakati ili wananchi wengine waweze kukopa.Alisema, kupitia utaratibu wa kutoa asilimia 10 ya mapato ya ndani, ni dhahiri wananchi wa Mbinga watajikwamua na umaskini na kuinua maisha yao.Alisema hilo ni tukio la kihistoria, sio kwa halmashauri tu bali kwa wilaya ya Mbinga, kwani ni mara ya kwanza kutoa mikopo kwa kundi kubwa la wanawake, vijana na walemavu wilaya ya Mbinga.Amesema, mikopo hiyo ni matunda ya Serikali ya Awamu ya Tano. Aliwataka waliopata mikopo kwenda kutumia fedha walizopata, kuimarisha vikundi vyao, badala ya kuwa chanzo cha migogoro, ambayo inaweza kuwarudisha nyuma katika jitihada za kujikomboa na umaskini.Nshenye alimpongeza Rais John Magufuli na serikali kwa kuondoa riba katika mikopo hiyo, kwani itasaidia wanufaika wake kurudisha kwa wakati. Mkuu wa wilaya aliitaka idara ya maendeleo ya jamii, kuhakikisha wanayajengea ujuzi makundi hayo kielimu ili waweze kujiendesha."
d09fdb4125b7dcee205889074ebe3992797da98b," KATIKA kuelekea kujitegemea kwa asilimia 100, Jiji la Dodoma linatarajia kuanza ujenzi wa hoteli mbili za kisasa ili kuongeza vyanzo vya mapato vya ndani.Akizungumza jijini hapa, Mkurugenzi wa Jiji la Dodoma, Godwin Kunambi amesema muda wowote jiji hilo litaingia mkataba wa ujenzi wa hoteli mbili.“Tutakwenda kusaini mikataba miwili ya kujenga hoteli mbili zenye hadhi ya nyota tatu na nyota tano. Moja itakuwa katikati ya mji na nyingine kwenye mji wa serikali,” alieleza.Kunambi aliongeza: “Miradi hii ina gharama kubwa kupitia mapato ya ndani na miradi hii ni sehemu ya sisi kujitegemea kwa asilimia 100 ifikapo mwaka 2021.”Aidha, Kunambi alisema jiji pia limejiandaa kuja na Kampuni ya Uwekezaji ya Jiji (City Investment Company) ambayo itakuwa na jukumu la kuendesha miradi ya jiji ikiwamo ile mikubwa ya soko na stendi ya kisasa.“Tuna mradi wa soko na stendi, tumejiandaa kisaikolojia na hivi karibuni tunatarajia kutangaza tenda ya kuanzisha kampuni ya uwekezaji,” alisema.Alisema wakiwa kama jiji hawawezi kundesha miradi yote hiyo na kwamba yako yao ya msingi ni kutoa huduma kwa wananchi.“Ndio kazi tunayotaka kubaki nayo tunataka tuwe na kampuni iweze kuendesha miradi mikubwa ya fedha za ndani,” alisema.Mradi wa soko na stendi ya kisasa inayotekelezwa katika jiji la Dodoma ni miongoni mwa miradi inayotekelezwa chini ya Mradi wa Mipango Miji Mkakati (TSCP) inayosimamiwa na Tamisemi, ikiwa ni utekelezaji wa agizo la Rais kwa kutoa fedha zaidi ya Sh bilioni 77 kujenga miundombinu Dodoma."
d0a4732b7965d6da4efd4e12808c3ee5773ff34c," WIZARA ya Mifugo na Uvuvi imependekeza katika mwaka 2019/20 kufutwa kodi, tozo na ada 10 ambazo zimekuwa kero kwa wadau wa sekta ya mifugo nchini.Akiwasilisha bajeti ya wizara hiyo bungeni, Waziri wa Mifugo na Uvuvi, Luhaga Mpina amesema wizara imefanya tathmini na mapitio ya orodha ya kodi, tozo na ada zinazotozwaAlisema kodi, tozo na ada hizo zinatozwa na wizara ya mifugo na uvuvi, taasisi zake na wizara nyingine chini ya sheria mbalimbali za mifugo na kubaini baadhi ya kodi, tozo na ada hizo ni kero kwa wafugaji na maendeleo ya sekta ya mifugo kwa ujumla.Alisema katika mwaka 2019/20, wizara imetoa mapendekezo ya kuziboresha ili kuondoa usumbufu kodi, tozo na ada kwa wafugaji na hivyo kuongeza mapato katika sekta ya mifugo na kutoa huduma za mifugo kwa wafugaji.Mpina alisema jumla ya tozo 10 zimependekezwa kufutwa, ikiwa ni pamoja na tozo nne za maziwa, tano za nyama na moja ya kuku.Alizitaka tozo hizo za kwenye sekta ya maziwa ni vibali vya chombo cha usafirishaji maziwa chini ya lita 51, usajili wa vituo vya kukusanya maziwa chini ya lita 201, usajili wa wazalishaji wa maziwa chini ya lita 51 na usajili wa wasambzaji wa pembejeo za maziwa.Tozo zinazopendekezwa kufutwa katika sekta ya nyama ni za usajili wa wafugaji wa mifugo ya nyama wadogo, wa kati na wakubwa, usajili wa wasimamizi wa minada ya awali, upili na mipakani na usajili wa minada ya awali na upili na mipakani.“Pamoja na usajii wa wafanyabiashara wa mifugo katika minada ya awali, upili na mipakani, usajili wa wafanyabiashara za nyama na bidhaa za nje ya nchi na vibali vya kusafirisha kuku ndani ya nchi,” alisema.Alisema kumekuwepo na mwingiliano wa majukumu, sheria na kanuni na tozo kati ya wizara hiyo na nyingine, hali ambayo imesababisha urasimu katika utoaji wa vibali na leseni katika ujenzi wa viwanda na uanzishwaji wa biashara.tozo umesababisha ongezeko la gharama za uwekezaji na uendeshaji wa biashara na hivyo kuwepo kwa malalamiko makubwa kutoka kwa wawekezaji na wafanyabiashara.Kutokana na mwingiliano huo, Waziri Mkuu, Kassim Majaliwa alitoa agizo la kuzitaka wizata tano na taasisi zake kutatua changamoto hizo.Alisema wizara hiyo ilishiriki katika majadiliano na Wizara ya Ujenzi, Viwanda, Afya, Elimu na Kilimo, aidha katika majadiliano hayo taasisi zilizohusika ni pamoja na Mamlaka ya Udhibiti wa Chakula na Dawa (TFDA), Shirika la Viwango (TBS), Tume ya Nguvu za Atomiki Tanzania (TAEC) na Wakala wa Taifa wa Barabara (Tanroads).“Majadiliano hayo yanaendelea kwa kuzingatia vigezo muhimu vilivyoanishwa kwenye majukumu ya wizara, muundo, sera, sheria nakala za awali, weledi, viwango na utendaji bora wa kimataifa, jukumu la kiutendaji, kiusimamizi na kiungalizi kwa lengo la kuondoa kasoro zilizopo.”Waziri Mpina alisema utatuzi wa changamoto hizo utapunguza urasimu wa upatikanaji wa vibali na leseni na kupunguza gharama za uwekezaji na uendeshaji wa biashara, kuvutia uwekezaji, kupanua sekta binafsi, kukuza ajira na ukuaji wa uchumi nchini."
d0f6014f7cefd377168147483e5a9b89e375b468," WAWAKILISHI wa Tanzania Ligi ya Mabingwa Afrika msimu ujao, Simba na Yanga kila mmoja amepania kufanya kweli katika uboreshaji wa vikosi vitavyoleta ushindani wa hali ya juu.Wekundu wa Msimbazi Simba wameahidi kufanya usajili utakaotikisa nchi, lengo likiwa ni kuchukua ubingwa wa Afrika huku Yanga ikisema inataka kurudi katika ushindani wa kimataifa. Tayari kwa upande wa Simba, bilionea wao ambaye ni Mwekezaji wake Mohamed Dewji alisema ameandaa bajeti iliyoshiba itakayozidi mara mbili ya ile ya msimu huu ulioisha.Akizungumzia maandalizi ya msimu ujao msemaji wa Simba, Haji Manara alisema kikosi kitakachosajiliwa kwa ajili ya msimu ujao lazima kitetemeshe nchi kwani wamedhamiria kuchukua ubingwa wa Afrika.“Simba inataka ubingwa wa Afrika, hivyo ni lazima tusajili wachezaji wenye ubora wa kushindana na timu nyingine kubwa, wapinzani wetu ni TP Mazembe na Al Ahly,”alisema. Manara alisema usajili watakaofanya kwa wachezaji wa kimataifa na hata kwa wachezaji wa ndani ni wale wenye kiwango kikubwa cha kupambana kimataifa."
d112ebf682f1338aa5a84b25a9158ff3f318f47a," Halmashauri ya Wilaya ya Bagamoyo mkoani Pwani imesema ina maeneo kwa ajili ya ujenzi wa viwanda na hoteli hivyo watu waende kuwekeza.Imesema, kuna eneo kubwa la uwekezaji la EPZ (ukanda wa kiuchumi) lililotengwa kwa ajili ya viwanda na maeneo ya watu yanayopatikana kwa kuzingatia taratibu za kisheria.“Watu wakifika pale EPZ kwa Mkurugenzi wa EPZ wanaweza wakapata maelekezo mazuri ya uwekezaji hasa kwenye uzalishaji wa viwanda vikubwa ambavyo vitauza bidhaa ndani na nje ya nchi” amesema Mkurugenzi Mtendaji wa Halmashauri hiyo, Fatuma Latu.Amesema, halmashauri hiyo pia imetenga maeneo kwa ajili ya viwanja vya ndege na kwa sababu ya kasi ya ujenzi wa viwanda yataboreshwa.Latu amesema, Bagamoyo ina barabara nzuri hivyo mwekezaji au mteja anaweza kulala hapo na asubuhi akawahi kikao Dar es Salaam au akalala Dar es Salaam na akafanya kazi Bagamoyo.“Lakini pia mtu anaweza akatoka Dar es Salaam akaja akapumzika Bagamoyo halafu baadaye akaendelea na safari yake” amesema ofisini kwake wakati akizungumza na timu ya wafanyakazi wa Kampuni ya Magazeti ya Serikali (TSN).Wafanyakazi wa TSN wapo Bagamoyo ikiwa ni sehemu ya maandalizi ya Maonesho ya Viwanda Mkoa wa Pwani 2019 na Kongamano la Fursa za Biashara na Uwekezaji mkoani humo.“Unaweza ukaenda mpaka Msata unaenda Morogoro, lakini pia tunatoka kwenda Tanga, kwenda Moshi na Arusha. Kwa hiyo sehemu ambayo unaiona ni nzuri yaani kama njia panda ya kwenda kila mahali panafikika”amesema Latu.Amesema, wanajivunia kuna na mambo na vitu vinavyoweza kuvutia watu kwenda kuwekeza ikiwa ni pamoja rasilimali ardhi, amani na utulivu, na uwepo wa maeneo ya kihistoria ikiwa ni pamoja na Mji Mkongwe.Kwa mujibu wa kiongozi huyo, kwa sasa halmashauri ina viwanda vikubwa, vidogo na vya kati, na kwamba, sera ya Tanzania ya Viwanda imehamasisha wadau hivyo kuna ujenzi unaoendelea.“Viwanda vipo, wawekezaji ambao wapo nje karibuni sana Bagamoyo kuwekeza, Bagamoyo ni shwari, ipo salama” amesema."
d11cb8cc53d729efc6236f7a97aba5d8504c6077," Hata hivyo, Kocha wa Singida United, Mdachi, Hans van Pluijm amemtetea mchezaji huyo akibainisha kuwa hakuna lawama yoyote juu yake na badala yake alifanya kazi ya ziada kutaka kuuokoa mpira, ambao mpaka unafika eneo lile lilikuwa kosa la mtu mwingine.“Ndiyo amejifunga lakini halikuwa kosa lake na zaidi alitaka kuuokoa ule mpira, ukiangalia kwa makini, Kapombe alikuwa katikati ya washambuliaji wawili wakati inapigwa krosi na ilikuwa kosa la beki mmoja wa kati, ambaye hakufanya majukumu yake sawasawa.“Kapombe alifanya kila liwezekanalo ili mpira ule usitue kwa adui, lakini bahati mbaya akajifunga, kimsingi halikuwa kosa lake na zaidi alipambana kuhakikisha ule mpira haufiki kwa adui aliyekuwa mbele yake,” alisema Pluijm kocha wa zamani wa Yanga.Kapombe alijifunga bao hilo na kuiandikia Algeria bao la pili katika ushindi wa bao 4-1 walioupata juzi usiku katika mechi iliyopigwa kwenye Uwanja wa Stade du 5 Juillet nchini Algeria.Bao hilo lilipatikana baada ya Soffiane Hanni kuwachekecha mabeki wa Stars na kupiga krosi kwenye eneo la 18 lango la timu hiyo iliyowachonganisha mabeki wa Stars na washambuliaji wa Algeria, ambapo Kapombe alitokea nyuma kuja kujaribu kuuokoa mpira huo kabla ya kupiga kichwa na mpira kuzama wavuni."
d16693fe7d8fa0fb9400a9550bd4a26fe3b2fa9e," Meneja Mkuu wa Buzwagi, Philbert Rweyemamu, alisema hali hiyo imesababisha mgodi huo kulazimika kununua vitu kutoka nje ya nchi. Rweyemamu aliyasema hayo wakati alipokuwa akizungumza na wafanyabiashara wa wilayani Kahama na kuwalaumu kukosa fursa zitolewazo na mgodi huo.“Tunapenda kufanya biashara na wafanyabiashara wa Kahama na maeneo jirani ikiwa ni njia mojawapo ya kuongeza kipato ndani ya Kahama na kuleta mabadiliko, lakini tatizo ni ubora wa bidhaa zenu,” alisema.Kwa upande wake, Mtalaamu wa Ugavi na Maendeleo ya masuala ya biashara ndani ya mgodi wa Buzwagi, Nikison Mlumba alisema wafanyabiashara wa Kahama wamekuwa hawana ushirikiano na kwamba biashara nyingi ndani ya mji huo zinaendeshwa kinyume na sheria."
d1857540dbe5bcd867fe8fe5bd9e488f22c8a075," LIGI Kuu ya Zanzibar inatarajiwa kuanza rasmi Septemba 13 mwaka huu visiwani hapa, huku JKU na Mafunzo wakifungua dimba kwa kucheza kisiwani Pemba. Ligi hiyo ambayo awali ili kuwa ianze September 6 mwaka huu, inashirikisha timu 16 itakuwa ikichezwa katika viwanja vitatu, vikiwemo viwili vya Unguja na kimoja cha Pemba. Akizungumza na waandishi wa habari jana Katibu wa Kamati ya Mashindano ya Shirikisho la Soka Zanzibar (ZFF), Hussein Ahmada Vuai amevitaja viwanja vitakavyotumika kuwa ni Amaan na Mao Dze Tung kwa Unguja na Gombani kwa Pemba. Alisema kuwa katika msimu wa mwaka huu, ligi hiyo itakuwa ikichezwa siku tatu za kila wiki kuanzia Ijumaa hadi Jumapili. Hata hivyo kwa mujibu wa ratiba ya ligi hiyo siku hiyo ya awali kutapigwa mechi tatu, am bapo katika Uwanja wa Amaan Jang’ombe Boy’s atashuka kuumana na mabingwa watetezi wa ligi hiyo, KMKM.Aidha, katika Uwanja wa Mao siku hiyo Zimamoto atakuwa mwenyeji wa timu ya Jamhuri wakati huko Gombani, Pemba Selem View itakwaana na JKU. Hatahivyo, Hussein alisema kuwa wamejipanga kuhakiksha wanaenda vizuri na ligi yao kama ambavyo ratiba inavyosema. Timu nyingine zinazoshiriki ligi hiyo ni Mafunzo, Polisi, Chuoni, KVZ, Mwenge, Machomanne, Chipukizi, Kipanga, Malindi na Mlandege."
d18d4f31f5e03258882bb8a77bbc214763c6b73d," WAZIRI wa Viwanda Biashara na Uwekezaji, Charles Mwijage amewapongeza wajasiriamali kwa kufanikiwa kutengeneza bidhaa lakini amewahimiza kutengeneza kwa ubora na wingi zaidi.Akifungua tamasha la maonesho ya wajarisiamali lililoandaliwa jijini Dodoma na Taasisi ya Mwanamke Mjasiriamali Tanzania (MOWE), amewapongeza wajasiriamali hao na kuwataka kujikita kwenye utengenezaji wa bidhaa bora.Mwaijage aliwataka wajasiriamali hao kutumia taasisi zilizo chini ya wizara yake ikiwamo Shirika la Viwango Tanzania (TBS), Wakala wa Vipimo (WMA) na Mamlaka ya Chakula na Dawa (TFDA) kuhakikisha bidhaa zao zinaangaliwa na zinakuwa katika ubora.Aliwataka wajasiriamli hao wachache ambao wameonesha nia taasisi hizo kushirikiana nao hasa mifuko zaidi ya 15 inayokopesha waweze kuendelea kutengeza bidhaa bora zaidi.Alizihimiza taasisi hizo kuwasaidia wajasiriamali katika kuhakikisha kwamba wanapata taaluma ya kutengeneza bidhaa bora ambazo zitakubalika katika soko la kimataifa.Akifungua tamasha hilo la siku sita katika viwanja vya Nyerere, Mwijage alisema wajasirisamali hao wanahitaji kuongozwa na mazingira bora, kwani taasisi zilizo chini ya ofisi yake ikiwamo TBS zipo tayari kwa ajili ya kusaidia kuboresha mazingira katika kuhakikisha wajasirimali wanatengeneza bidhaa bora.Akizungumza Mwenyekiti wa MOWE, Zubada Kiluwa alisema maonesho hayo yalishirikisha zaidi ya wajasirimali zaidi ya 250 kutoka katika mikoa mbalimbali nchini na Jumuiya ya Afrika Mashariki (EAC), yamekuwa daraja kuwatambulisha wajasiriamali hao.Kiluwa alisema, tamasha hilo linafanyika kwa mara ya kwanza mkoani hapo katika kipindi cha miaka 12 ya uhai wake tangu kuanzishwa rasmi mwaka 2006."
d1a8295550eaaf3375cb2db5f38fd59b38d26fb2," KOCHA Mkuu wa Simba, Patrick Aussems amesema walicheza vibaya kwenye mechi yao na Kagera Sugar na ndio sababu ya kufungwa.Amesema pamoja na matokeo mabaya waliyoyapata ya kufungwa mabao 2-1 na Kagera Sugar, wameshasahau na sasa wanajipanga kuikabili Alliance kesho.Kagera Sugar ilimaliza ushindi wa mechi 11 mfululizo wa Simba na kufunga kwenye uwanja wa Kaitaba, Bukoba juzi.Simba jana iliwasili jijini Mwanza tayari kwa mechi hiyo ya kesho itakayochezwa kwenye uwanja wa CCM Kirumba.Akizungumza baada ya kuwasili kwenye uwanja wa ndege wa Mwanza, Aussems amesema yaliyotokea Bukoba yameshapita sasa ni zamu ya kupambana na kutimiza lengo lao la kutetea ubingwa.Amesema katika mpira kuna wakati wa kushinda, kupata sare na kufungwa lakini yote ni sehemu ya matokeo.Aussems amesema japo ratiba si rafiki kwao kwani wanatakiwa kucheza kila baada ya siku mbili, lakini watajipanga kushinda mechi zao.Simba imekuwa na ratiba ngumu ya viporo kutokana na kushiriki michuano ya kimataifa ambapo iliishia robo fainali za Ligi ya Mabingwa Afrika.Kocha huyo wa zamani wa timu za KSA Cameroun, Stade de Reims na Nepal alisema timu yake imekuja na wachezaji 24 hivyo atakuwa akifanya mabadiliko katika kikosi chake ili kupata matokeo katika michezo yao iliyobakia.Beki huyo wa zamani wa timu ya E.S Troyes alisema wachezaji wake wote wapo tayari kwa ajili ya michezo yao ya kanda ya Ziwa.Ikimaliza mechi ya kesho, Simba itasafiri mpaka Mara kucheza na Biashara ya huko kabla ya kurudi Dar es Salaam kucheza na KMC.Katika msimamo wa Ligi Kuu, Simba ipo katika nafasi ya tatu wakiwa na pointi 60 baada ya kucheza michezo 24.Mabingwa hao watetezi wameshinda mechi 19, sare 3 na imepoteza michezo minne ikifunga mabao 51 na kufungwa mabao 10."
d1d0d8eb9e9b1dc3d0ba7ed86618268f64b57427," Kijana huyo anayeishi Kiluvya alisema pamoja na kufanya kazi hiyo kwa muda mrefu lakini sasa ameanza kuona mafanikio makubwa katika kazi yake kutokana na kujengewa mabanda ya kisasa ya kufugia kuku wake na Mfuko wa Airtel FURSA.Alisema mabanda ya kisasa aliyojengewa na Mfuko wa Airtel FURSA pamoja na kupatiwa msaada wa kuku, maisha yake yamebadilika kwani sasa amejiajiri katika kazi hiyo na kumuwezesha kusaidia familia na kuuomba mfuko huo kuendelea kuwasaidia vijana wengine hapa nchini.Kijana huyo alitoa kauli hiyo alipotembelewa hapo jana na Meneja Uhusiano wa Airtel Jackson Mmbando akiwa na timu yake. Naye meneja huyo alisema mpango wao wa Airtel FURSA umefurahishwa na jitihada za kijana huyo ambapo wamemtembelea bila kumpa taarifa lakini wamebaini kuwa msaada waliompatia umeweza kuyabadilisha maisha yake kutokana na kuwa makini na kazi yake.Mmbando aliongeza kwa kusema, mpango wa kuwasaidia vijana wenye umri kati ya miaka 18-24 uitwao Airtel FURSA umeanzishwa na mtandao wa simu za mkononi wa Airtel ili kuwasaidia vijana wa Tanzania wenye ndoto zao ili kuweza kuzitimiza ndoto zao kwa kuwawezesha kwa kuwapatia elimu ya biashara na nyenzo za kufanyia kazi.“Vijana wengi wana ndoto za kujiletea maendeleo lakini wanashindwa kutimiza ndoto zao kutokana na kukosa elimu sahihi na kutokuwa na mitaji ambayo ingewawezesha kujiunga kwenye miradi ya ujasiriamali. Na hapa tumeona manufaa ya mradi huu,” Alisema Mbando. Ofisa"
d2088a09d9e2c875e2978a9f84bea689f4c028cd," AFRIKA ikiwemo Jumuiya ya Maendeleo ya Kusini mwa Afrika (SADC), inahitaji Dola za Marekani trilioni sita katika kujenga na kuimarisha miundombinu ya uwekezaji ikiwemo barabara, bandari, reli, nishati, teknolojia ya habari na mawasiliano (Tehema) ifikapo mwaka 2030.Hayo yamebainishwa na wadau na washiriki wa Wiki ya Maonesho ya Nne ya Viwanda ya SADC, yanayoendelea jijini Dar es Salaam.Akiwa miongoni mwa watoa mada, Mkurugenzi Mkuu wa Mamlaka ya Usimamizi wa Bandari Tanzania (TPA), Deusdedit Kakoko alisema Afrika na SADC zinahitaji fedha hizo Dola za Marekani trilioni sita katika kutekeleza miradi ya miundombinu mbali mbali ya uwekezaji ili kukuza uchumi na maendeleo ya kitaifa na kikanda.Kakoko alisema tofauti na Asia na Ulaya na mabara mengine, suala la uwekezaji katika miundombinu halijapewa umuhimu wa kutosha barani Afrika.Hivyo, alisema kuna haja kwa serikali za bara hilo na SADC kuona namna gani zinaweza kuongeza uwekezaji katika miundombinu ili kuongeza uzalishaji, mapato, ajira, kuimarisha ajira zilizopo pamoja na kuboresha maisha ya watu.Katika hilo, alitoa mfano kuwa asilimia 80 ya biashara ya kimataifa, inafanyika kwa njia ya maji, hivyo ni muhimu kuimarisha miundombinu ya bandari kwa kuwa ndiyo milango inayotumika kuingiza bidhaa au kusafirisha bidhaa nje ya nchi.“Maendeleo ya ukanda wa SADC yanategemea sana miundombinu imara kama bandari au reli kwa sababu ukosefu wa miundombinu au uwepo wa miundombinu duni inadumaza ufanisi wa kibiashara wa kikanda, kwa mfano Bandari ya Dar es Salaam inahudumia nchi sita kwa upande wa magharibi ambazo pia zinafanya biashara na nchi zingine kama Japan, China na India, kwa upande wa mashariki inazihudumia nchi za Mashariki ya Kati na Mashariki ya Mbali, hayo yote yanawezekana kwa sababu Tanzania iko kati kati kijiografia na inaweza kufanya biashara ya kibandari na nchi zingine,” amesema Kakoko.Alisema asilimia 40 mpaka 50 ya bajeti ya Tanzania, inaelekezwa kwenye ujenzi na uimarishaji wa miundombinu mbali mbali ikiwemo ya usafiri na usafirishaji, nishati na mawasiliano, jambo ambalo ni muhimu katika kukuza uchumi na kuchochea maendeleo ya watu.Mkurugenzi Mtendaji wa Shirika la Maendeleo la Taifa (NDC), Profesa Damian Gabagambi alisema moja ya changamoto zinazozikabili nchi za Afrika na SADC ni upatikanaji wa fedha za kuwekeza katika ujenzi na uimarishaji wa miradi ya miundombinu.Alisema pamoja na hilo, pia kuna ugumu katika SADC wa kuvutia mtaji kutoka sekta binafsi kuwekeza katika ujenzi wa miradi ya miundombinu, kwa kuwa hawana uhakika wa usalama wa fedha zao.Kwa mujibu wa Profesa Gabagambi, katika kipindi cha miaka 50 sasa, Afrika imeshindwa kuvutia sekta binafsi kuwekeza katika ujenzi wa miundombinu kutokana na hatari mbali mbali zinazoweza kujitokeza na kuwatia hasara."
d211fc0940d5da1622d7745cb14bc6ccd913bfa5," NAIBU Waziri wa Nchi, Ofi si ya Rais, Utumishi wa Umma na Utawala Bora, Dk Mary Mwanjelwa (pichani) amewataka wakuu wa wilaya, watendaji wa Serikali Kuu, wakurugenzi wa mamlaka ya serikali za mitaa pamoja makatibu tawala wa wilaya na watumishi wengine wa serikali kuhakikisha wanafanya kazi kwa kuzingatia maadili.Akizungumza katika mkutano na watumishi wa umma, Dk Mwanjelwa alisema endapo watumishi wa serikali wakifanya kazi kwa kuzingatia misingi na maadili ya kazi yao, itasaidia katika kuleta maendeleo. Aliwaomba wadau wote hasa mamlaka ya ajira, nidhamu, waajiri na watumishi wa umma kutoa ushirikiano kwa kuzingatia sheria na kanuni zinazotolewa kupitia nyaraka mbalimbali za serikali.Alisema maofisa utumishi wanatakiwa kuwa wabunifu na kuzipenda kazi zao. Aliwataka pia wakurugenzi wa halmashauri wasihamishe watumishi wa umma kama hawajapeleka mbadala wa mtumishi aliyehama. Aliwaonya pia watumishi wa umma kujiingiza katika mambo ya kisiasa bali wafanye kazi kwa kuleta huduma bora kwa wananchi.Kwa upande wake Mkurugenzi mtendaji wa Marine services, Erick Hamis ameiomba tume ya watumishi wa umma iweze kutembelea ofisini kwao kwa ajili ya kutoa semina elekezi kuhusu uendeshaji na usimamizi wa masuala ya rasilimali watu."
d214443fbc8db6edf587ca299d2efe6714a57e4a," SHIRIKA la Umoja wa Mataifa la Elimu, Sayansi na Utamaduni (UNESCO) limesema kati ya mwaka 1994/2018 waandishi 1,307 wameuawa duniani wakati wakifanya kazi zao za uandishi wa habari katika maeneo mbalimbali.Kati yao, waandishi 99 waliuawa mwaka jana wakati wakifanya kazi za uandishi katika maeneo mbalimbali duniani. Takwimu hizo zilitolewa na Mwakilishi wa Mkurugenzi Mkuu wa Unesco, Audrey Azoulay, Mkuu wa Idara ya Mawasiliano na Habari wa Unesco, Nancy Kaizilege katika siku ya kwanza ya maadhimisho ya uhuru wa vyombo vya habari duniani inayofanyika kimataifa Mei 3, kila mwaka, iliyofanyika jijini hapa. “Hali ya kutokujali uhalifu dhidi ya waandishi wa habari ni tishio linaloathiri jamii.Tishio hili linafanya tuwe macho wakati wote. Lazima tusimame pamoja, tushikamane ili kulinda uhuru wa kujieleza na usalama wa waandishi wa habari,” alisema. Azoulay alisema katika mazingira ya sasa kumekuwa na kukithiri kwa vitendo vya kuwazuia waandishi kufanya kazi zao, kukatazwa, kupotea na hata kuuawa wakati wakitekeleza kazi zao.Alisema mataifa yote wanachama, pamoja na mashirika ya kiraia na mashirika ya kitaalamu, katika siku hiyo wanasherehekea uhuru wa vyombo vya habari na haki ya kupata habari, ambayo ni muhimu kwa jamii yoyote ya kidemokrasia. Kaulimbiu ya maadhimisho hayo ya 26 ni “Vyombo vya Habari kwa Demokrasia: Tasnia ya Habari na Uchaguzi katika Nyakati za Upotoshaji wa Taarifa” ambapo katika mwaka huu, mkutano wa kimataifa umeandaliwa pamoja na serikali ya Ethiopia na Umoja wa Afrika huko Addis Ababa, kuanzia Mei 2 hadi 3.Kauli hiyo inajadiliwa katika mikutano na matukio mengi duniani kote- ikizingatia mazingira ya sasa, ikiwemo kukithiri kwa vitendo kama uzuizi, unyanyasaji, kukamatwa kinyume cha sheria na hata mauaji, ambayo huzuia waandishi wa habari kufanya kazi zao kwa uhuru.Awali, Mwenyekiti wa Kamati ya maandalizi ya siku ya uhuru wa vyombo vya habari, Nevil Meena alisema uhuru wa vyombo vya habari nchini umekuwa ukiendelea kushuka kutokana na ripoti mbalimbali zinazotolewa. Alisema ripoti ya waandishi wasio na mipaka iliyotolewa Aprili mwaka huu, inaonesha kwamba uhuru wa vyombo vya habari umeshuka nchini kwa nafasi 35 kutoka nafasi ya 93 kati ya 180 ya mwaka 2018 hadi nafasi ya 118 katika mwaka huu."
d23e4d425a8e18d559443275b441f7f74f6e6c2e," TAKRIBANI raia 600 wa Naigeria wanatarajia kurudi nchini kwao kukimbia machafuko yanayotokana na chuki dhidi ya raia wa kigeni nchini Afrika Kusini.Balozi wa Nigeria nchini humo, Godwin Adama alisema raia watakaoondoka ni wale walioathiriwa na machafuko hayo tu. Alisema kuwa baadhi yao wataondoka leo kwa ndege mbili zilizoandaliwa, huku akiongeza kuwa ndege ya kwanza itaondoka na raia 320 na nyingine itafuata muda mfupi baadaye. Msaidizi wa Raisi Muhammadu Buhari wa nchi hiyo, Bashir Ahmad alisema kuwa Raisi Buhari ametoa agizo la kurudishwa raia wote wa Naigeria walio tayari kurudi nyumbani kukimbia machafuko hayo.Akizungumza na waandishi wa habari, Mwenyekiti wa Diaspora wa Naigeria nchini Afrika Kusini, Abike Dabiri alisema kuwa Serikali ya Nigeria haitatoa fedha kwa ajili ya kurudisha raia hao, bali itahakikisha inaratibu shughuli yote na kuhakikisha wanafika salama ikiwa ni pamoja na kutoa vibali vya dharura kwa wale ambao pasipoti zao za kusafiria zimeisha muda wake.“Serikali haitagharamia wanaorudi nyumbani ila itahakikisha inaratibu utaratibu mzima na kuhakikisha wanafika salama, pia itatoa vibali vya dharura kwa wale wote ambao pasipoti zao za kusafiria zimeisha muda wake,”alisema. Dabiri pia aliomba Serikali ya Afrika Kusini kulipa fidia kwa raia wote walioathiriwa na machafuko hayo yaliyoanza mwanzoni mwa mwezi huu na kusababisa uharibifu wa mali na vifo. Wakati huohuo, Serikali ya Naigeria imemtuma mjumbe maalumu, Ahmed Rufai Abubakr, kufaya mazungumzo na Raisi wa Afrika Kusini, Cyril Ramaphosa kuhusu kadhia hiyo. Ramaphosa amekiri kuwa machafuko hayo yameleta utata na ni fedheha. Kumekua na mfulululizo wa mauaji ya raia wa kigeni katika mji wa Johannesburg na maeneo jirani tangu wiki iliyopita, ikiwemo yale yaliyolengwa katika biashara na mali zinazomilikiwa na raia wa Naigeria.Inaelezwa kuwa watu takribani 10 waliuwawa, mamia ya maduka yaliteketezwa na zaidi ya 420 walitiwa mbaroni. Machafuko hayo yalianza baada ya madereva wa malori kugoma wakipinga ajira za raia wa kigeni katika maeneo yao ya kazi na kuugwa mkono na raia wegine kabla ya kuchukua sura mpya ya mauji. Afrika Kusini imekuwa kivutio kwa raia wengi wa kigeni kwa sababu ni nchi iliyoendelea zaidi katika bara la Afrika lakini nchi yenye ukosefu mkubwa wa ajira.Kwa upande mwingine kituo cha radio maarufu cha Hot FM cha nchini Zambia kimepiga marufuku muziki wa wasanii wa Afrika Kusini katika vipindi vyake kama ishara ya kupinga mauaji hayo ya raia wa kigeni.Meneja wa kituo hicho, Gary Masano alisema kuwa wanaoathirika katika mauaji hao ni pamoja na raia wa Zambia hivyo hawawezi kuendelea kuwaunga mkono wasanii wa Afika Kusini wakati wao wanawaua ndugu zao."
d25c69f99c4b844ffab77f632920e3fa9032be92," TIMU ya Guinea jana imetinga fainali ya Kombe la Mataifa ya Afrika kwa vijana wenye umri chini ya miaka 17 baada ya kuifunga Nigeria kwa penalti 10-9 katika mchezo wa nusu fainali uliofanyika kwenye Uwanja wa Taifa, Dar es Salaam.Timu hizo ilibidi kwanza kupigiana penalti tano tano baada ya kutoka suluhu katika dakika 90 za kawaida na baada ya kupigiana penalti hizo za awali, waliendelea kuwa sare kwa wote kufungana 6-6 na hivyo kulazimika kuendelea kupiga penalti moja moja. Kwa ushindi huo, Guinea sasa inasubiri kucheza fainali na mshindi wa mchezo wa jana usiku kati ya Cameroon na Angola uliofanyika baadae kwenye uwanja huo.Hata hivyo, Nigeria pamoja na kutolewa imefuzu kucheza kwa fainali za Kombe la Dunia kwa umri huo pamoja na Guinea, Cameroon na Angola, ambazo zote zilicheza nusu fainali. Wenyeji Tanzania, Serengeti Boys walitolewa mapema katika hatua ya makundi na hivyo kukosa nafasi ya kucheza nusu fainali na kukata tiketi ya Kombe la Dunia nchini Brazil baadaye mwaka huu."
d26afbd138ff96d9466388b195f7e183c0bff3d5," MKURUGENZI Mtendaji (DED) wa Halmashauri ya Itigi, wilayani Manyoni mkoani Singida na wenzake sita wamefi kishwa mahakamani wakikabiliwa na mashitaka ya mauaji.Waliofikishwa mbele ya Hakimu Mkazi Mfawidhi wa Mahakama ya mkoa wa Singida, Consolata Singano ni pamoja na Mkurugenzi Mtendaji, Pius Luhende (54), Askari Wanyamapori wa halmashauri, Rodney Elias (42) na Askari wa Wanyamapori Hifadhi ya Doloto wilayani Manyoni, Makoye Steven.Washitakiwa wengine ni Mwanasheria wa Halmashauri hiyo, Eric Paul (31), Ofisa Tarafa Itigi, Eliutha Augustino (43), Ofisa Kilimo na Mifugo, Silvanus Lungwisha (50) na Ofisa Mtendaji wa kijiji cha Kazikazi, Yusuph John (25).Wakili wa Serikali Mkuu, Emil Kiria alidai mbele ya Mahakama hiyo kuwa mnamo Februari 2, mwaka huu, huko kwenye Genge namba 48 kijiji cha Kazikazi, kata ya Kitaraka tarafa ya Itigi wilayani Manyoni, washitakiwa wote kwa pamoja walishirikiana kumuua Isaack Petro (28), mkazi wa kijiji hicho.“Mheshimiwa Hakimu, upelelezi juu ya shauri hili unaendelea ili kubaini iwapo tutaweza kuwafikisha washitakiwa Mahakama Kuu au la,” alisema Wakili Kiria ambaye alisaidiana kuendesha shitaka hilo na Mwanasheria Michael Ng’hoboko.Hakimu Singano aliwataka washitakiwa wote saba kutojibu lolote kwa kuwa mahakama hiyo haina mamlaka kisheria ya kusikiliza shauri hilo.“Kutokana na kosa hili kutokuwa na dhamana, mtaendelea kukaa chini ya ulinzi hadi Februari 25, mwaka huu, kesi yenu itakapotajwa tena,” Hakimu Singano amewaambia washitakiwa.Washitakiwa wote wamepelekwa rumande hadi Februari 25, mwaka huu kesi hiyo itakapotajwa tena."
d2d8b08112beff69fb1336e2bb7d569bee31ed24," KIPA wa Simba SC na timu ya Taifa, ‘Taifa Stars’, Aishi Manula amesema alihama Azam kufuata maslahi kwa sababu hakutaka mwajiri wake wa zamani apunguze maslahi yake.Amesema jijini Dar es Salaam kuwa, wakati huo, Azam FC walikuwa kwenye kipindi cha mabadiliko ikiwa ni pamoja na kupunguza gharama za uendeshaji.“Kwa hiyo walikuwa wanataka kubana matumizi, hivyo kuna baadhi ya vitu, yaani vifinywefinywe ili matumizi yale yabadilike…kwa hiyo kama ulikuwa unapata laki tano wanakwambia kwa sababu klabu inabana bajeti, ina maana wanataka kukupa labda laki mbili au tatu, kwa hiyo kama fedha za usajili ni elfu mbili kwa sababu wanataka kubana matumizi utapata mia tano,” amesema kwenye mahojiano katika kipindi cha Leo Tena cha Clouds FM.Amesema, yeye ni miongoni mwa waliokataa mabadiliko hayo kwa sababu alizingatia kuwa hana muda mrefu wa kucheza soka hivyo maslahi mazuri kwake ni jambo muhimu.“Lifespan (muda wa kucheza) yetu kwenye mpira sio zaidi ya miaka kumi na tano kwa hiyo kuna kipindi unafika unajiona kabisa mimi nastahili kupata fedha kiwango hiki,”amesema kijana huyo shabiki wa Chelsea ya England.Manula amesema, kabla ya kuhamia Simba hakuwahi kuwa shabiki wa timu hiyo ila alikuwa na ndoto za kuichezea.Amesema pia miaka ya nyuma hakuwahi kuwa shabiki mkubwa wa timu yoyote, hakuwa anafuatilia soka ila alipenda zaidi kuucheza mchezo huo.Kijana huyo amesema, wakati anaanza kujifunza soka hakuwa anacheza nafasi ya kipa na hadi sasa ana uwezo wa kucheza nafasi za ndani.Amesema awali alikuwa anacheza beki namba mbili, namba tatu, lakini baadaye akamudu zaidi kucheza nafasi za ushambuliaji hasa winga, namba tisa na 10."
d32197f3db6bfa837d5d87797306a762a3d66d4a," KOCHA wa Singida United, Fredy Minziro amesema wamepania kutia ‘mchanga’ sherehe za ubingwa wa Simba kwa kuifunga katika mechi ya leo.Singida United itaikaribisha Simba kwenye uwanja wa Namfua Singida, katika mechi ambayo Simba ikishinda itatangaza ubingwa ikiwa na mechi mbili mkononi. Mabingwa hao watetezi wana pointi 88, wakishinda leo watafikisha pointi 91 ambazo hazitafikiwa na timu yoyote.Yanga inayoshika nafasi ya pili kwenye msimamo ina pointi 83 ina uwezo wa kufikisha pointi 89 katika mechi zake mbili zilizosalia. Akizungumza na gazeti hili kwa simu jana, Minziro alisema wanajua Simba wamepania kushinda mchezo huo, lakini wao (Singida) wamepania kuwatilia mchanga sherehe zao za ubingwa kwa kuwafunga. Alisema Singida wamejipanga vizuri kwa mchezo huo, hivyo wana uhakika leo watafanya kile kisichotarajiwa na wengi.“Tunajua fika wapinzani wetu wapo kwenye mbio za kusaka ubingwa na wana wachezaji wazoefu na wanaoweza kubadili matokeo wakati wowote na sisi kwa upande wetu tunatamani kupata pointi tatu katika uwanja wetu zitakazotuweka kwenye nafasi za juu kwenye msimamo wa Ligi Kuu,” alisema Minziro. Katika mechi ya kwanza kuzikutanisha timu hizo msimu huu, Singida ilifungwa mabao 3-0 kwenye Uwanja wa Taifa Dar es Salaam.Simba msimu uliopita ilitangaza ubingwa mbele ya Singida walipokaribishwa kwenye uwanja huo wa Namfua, je hilo litajirudia na msimu huu, tusubiri. Kwa upande wake kocha wa Simba, Patrick Aussems alisema ushindi walioupata kwenye mchezo wa juzi dhidi ya Ndanda ni maandalizi ya mchezo wa leo dhidi ya wapinzani wao wakiwa na jukumu moja la kusaka ushindi ili watangaze ubingwa.“Tupo kwenye wakati mugumu wachezaji wangu nimewaambia wasicheze mpira wa nguvu kuepuka majeraha yanayoweza kuwasababishia kukosa mchezo unaokuja, ila wakiwa uwanjani wanakuwa na jukumu moja la kuhakikisha timu inapata pointi tatu,” alisema Aussems ‘Uchebe’. Kwenye msimamo, Singida wanashika nafasi ya tisa kwa hazina ya pointi 45, walizozisaka kwenye mechi 36 huku wakiwa na jukumu gumu la kujipanga kujinasua kutoka kwenye ukanda wa kushuka daraja."
d378367989d05bc8a20d1b5e1a86077a8ad768af," KOCHA wa timu ya Simba, Patrick Aussems, amesema awamu hii hawatakubali kuachia pointi sita mbele ya Kagera Sugar kwenye mechi za Ligi Kuu Bara.Simba, pamoja na kutwaa ubingwa msimu uliopita, lakini ilipoteza mechi zote mbili ya ugenini na nyumbani dhidi ya Kagera. Timu hizo katika msimu mpya wa mwaka 2019/20 zinatarajia kukutana katika mechi ya kwanza Septemba 26 kwenye Uwanja wa Kaitaba. Akizungumzia maandalizi ya mchezo huo jana, Aussems alisema anawaandaa wachezaji wake kwa kuwapa hamasa kwenye mazoezi ili kufanya vizuri katika mchezo huo.“Kwa msimu uliopita Kagera ndiyo timu pekee iliyotupoka pointi zote sita kwa kutufunga ugenini na nyumbani, msimu huu hatuwezi kukubali hali hiyo itokee tena ninachokifanya kwa sasa ni kuwapa hamasa na mbinu mpya wachezaji ili kupata ushindi,” alisema Aussems. Alisema anajua wapinzani wao nao wanajipanga kwa ushindani, lakini katika kikosi chake anafanyia maboresho sehemu ya kiungo na ushambuliaji kwa kuwa bado sehemu hizo hazikuonesha kasi anayoitaka kwenye michezo miwili iliyopita pamoja na kupata ushindi.“Sehemu ya ushambuliaji ninao washambuliaji wawili, Medi Kagere, ambaye amepata majeraha kidogo na tunategemea huenda atarejea mazoezini siku mbili zijazo na nahodha, John Bocco, sina matumaini kama atarejea kujiandaa na mchezo wa Kagera kwakuwa bado anapata matibabu,” alisema. Alisema pamoja na kuwakosa wachezaji wake tisa waliojiunga na kambi ya timu ya taifa, Taifa Stars, kujiandaa na mchezo dhidi ya Sudan, hawana cha kupoteza kwani ana kikosi kipana cha kuendelea kufanya maandalizi ya mchezo huo. Wachezaji waliopo kwenye kambi ya Taifa Stars ni Jonas Mkude, Mzamiru Yassin, Erasto Nyoni, Mohammed Hussein, Gadiel Michael, Miraji Athumani, Hassan Dilunga, Haruna Shamte na Medi Kagere wa Rwanda. Timu zote zinatarajia kuingia kwenye mchezo huo wa watatu zikiwa na kiwango kizuri baada ya kushinda michezo yao miwili iliyopita kwa kila mmoja kuvuna pointi sita, huku Simba ikiwa inaongoza ligi kwa kuwa na uwiano mzuri wa mabao."
d39ef556f489720d0b268f94aced549e0d89dc14," SIMBA imetamba kuwa itaendeleza vichapo kwa kila timu itakayokutana nayo ugenini na nyumbani ili kuzidi kuchanja mbuga katika Ligi Kuu Tanzania Bara.Hayo yalisemwa juzi na Kocha Mkuu wa Simba, Patrick Aussems baada ya timu yake kuibukia na ushindi kiduchu wa bao 1-0 dhidi ya Singida United katika mchezo wa ligi hiyo kwenye Uwanja wa Kumbukumbu ya Sheikh Amri Abeid.Alisema kuwa wamejipanga vizuri kuhakikisha katika kila mchezo wanaondoka na pointi zote tatu ili kuzidi kujiimarisha kileleni mwa msimamo wa ligi, ambapo sasa wana pointi 18 baada ya kushinda mechi zao zote sita.Alisema licha ya changamoto kubwa walizopata kutokana na uwanja, lakini wachezaji wake walicheza kama alivyotaka na kuhakikisha wanaibuka na ushindi bila kujali idadi ya mabao. Alisema wengi walifikiria utakuwa mchezo mwepesi na Simba ingeweza kuibuka na mabao mengi, lakini haikuwa hivyo na sasa wanaiangalia Mwadui ambayo watacheza nayo Alhamisi.Baada ya kupoteza mchezo huo, Kocha Mkuu wa Singida United, Ramadhani Nswanzwirimo amesema wanajipanga kupata matokeo katika michezo inayofuata wa ligi hiyo. Singida United inatarajiwa kushuka tena dimbani kuwavaa maafande wa JKT Tanzania katika mchezo utakaopigwa katika dimba la Sheikh Amri Abeid jijini hapa.Nswanzwirimo alisema wamepoteza mchezo na Simba licha ya wachezaji wake kucheza kwa kiwango, lakini hawakuweza kupata goli na hivi sasa wanatupia macho mchezo unaofuata utakaofanyika kesho Jumatano."
d3dd1bc9e20cb888169900832b4c67546c6a0a4b," Mkuu wa Wilaya ya Igunga, John Mwaipopo amekaribisha wawekezaji waende kujenga viwanda vya rangi za dawa na vyakula zinazotokana na utomvu wa mti wa mgunga.Kwa mujibu wa Mwaipopo, mti wa mgunga unapandwa kwa mbegu, unaota haraka, na unakua haraka kutoka mche hadi kuanza kutoa utomvu.“Mti huu unapatikana kwa wingi maeneo haya, inajiotea tu, ndege na hata ng’ombe na mbuzi hawa wakila basi wakienda sehemu nyingine wakatoa kile kinyesi basi unakuwa ni mti ambao unaweza kuota, huwa unajiotea maeneo mengi, Ni mti ambao unaota katika muda mfupi, na ni mti ambao una, hii production (uzalishaji) ya hii gundi ikipatiwa mwekezaji unaweza ukamletea faida mwananchi haraka sana…”amesema. Amesema, mti wa mgunga ndio chimbuko la jina Igunga na kwamba mti huo una faida kubwa sana kibiashara.“Watu wengi hawafahamu, kwa kuwepo mti huu hapa, kwa bahati mbaya wananchi wengine hawafahamu jambo hili, wanalifahamu watu ambao kidogo wana exposure, ambao wamesafiri na wanaelewa. Bahati mbaya wananchi wanakata ule mti na wenzetu hawa huwa wanapenda sana kukata miti” amesema Mwaipopo ofisini kwake.Ameieleza timu kutoka Kampuni ya Magazeti ya Serikali (TSN) kuwa, utomvu wa mti wa mgunga unaweza kudumu ghalani kwa miaka sita hadi saba hivyo mtu anaweza kukusanya kidogo kidogo.“Lakini ni mti ambao una faida katika tasnia ya mapishi. Ni utomvu ambao, gundi tunaita gundi lakini actually haiendi kufanya kazi ya gundi kwa maana ya kuunganisha karatasi au nini. Tunaita gundi kwa maana ya sura yake lakini ni utomvu ambao unatumika katika tasnia ya rangi za vyakula, katika tasnia ya rangi za vyakula...“Ukiona ice cream ina rangi fulani fulani, kijani, sijui nyekundu ile inayofanya ile ice cream ikawa nyekundu, ikawa njano, ikawa nini ndo hiyo kemikali inayotokana na mti wa mgunga. Ukiona vidonge vina rangi mbalimbali watengenezaji wa vidonge vile wanaamua kidonge hiki labda kiwe cha njano basi hiyo inayofanya kidonge kile kikawa cha rangi ile ndio utomvu, gundi inayotokana na mti wa mgunga” amesema Mwaipopo.Kwa mujibu wa kiongozi huyo, hafahamu kama kuna kiwanda nchini kinachotengeneza bidhaa zinazotokana na utomvu wa mgunga na kwamba, amesikia kipo Sudan kinachotengeneza rangi za vyakula na za kuweka kwenye vidonge.“Kwa kuwa hii sasa inapatikana katika eneo la Igunga, sisi hapa tunataka tuwaambie wananchi hii miti badala ya kuikata waipalilie. Tunataka tuwaambie wananchi badala ya kupanda miti mingine ambayo haina faida wapande mti huu hapa…“Hii itawezekana tu kama tutapata mwekezaji ambaye badala ya kuja kununua hii gundi na kuipeleka kule Sudan au Dubai basi akaanzisha kiwanda hapa hapa na bahati nzuri Rais anaongelea habari ya pharmatheticals, kuvutia wafanyabiashara wa kujenga vya madawa hapa nchini…“Kwa hiyo mwekezaji ambaye anafikiria kuweka viwanda vya madawa na zile dawa zake anataka ziwe za rangi mbalimbali njano, kijani, bluu sijui nini asihangaike kwenda kutafuta Sudan, kwa sababu hata hiyo ya Sudan inakuwa imetoka Igunga kwa hiyo kwa nini asije Igunga moja kwa moja ambako atakuta gundi hii, ataiprocess (ataisindika) yeye mwenyewe na ataipata”amesema.Mwaipopo amesema, mtu akijenga kiwanda cha utomvu Igunga ataupata kwa bei rahisi kwa kuwa wananchi wanaigema tu, na kwamba, hiyo ni bidhaa ya asili inayoweza kutumika kwa kuendeshwa kisasa kwa ajili ya biashara."
d3dd7b26dcdd412dbcb68496e4ce7b19aab014de," Rais John Magufuli amemtumia salamu za rambirambi Mwenyekiti wa kampuni za Said Salim Bakhresa kwa kufiwa na wafanyakazi watano wa vyombo vya habari vya Azam Media kwenye ajali ya barabarani iliyotokea leo saa mbili asubuhi kwenye eneo la Kizonzo katikati ya Igunga na Shelui.Katika ajali hiyo, basi aina ya Toyota Coaster ililokuwa limebeba wafanyakazi wanane wa Azam Media liligongana uso kwa uso na lori.Taarifa ya Mkurugenzi wa Mawasiliano ya Rais Ikulu, Gerson Msigwa imeeleza kuwa, wafanyakazi wa Azam Media walikuwa safarini kutoka Dar es Salaam kwenda kwenye sherehe za uzinduzi wa Hifadhi ya Taifa ya Burigi- Chato.Kwa mujibu wa taarifa ya Msigwa, kwenye ajali hiyo wamekufa watu saba akiwemo dereva na msaidizi wa basi hilo.“Nimeshtushwa sana na vifo hivi, nampa pole Mwenyekiti ndugu Said Salum Bakhresa, ndugu wa marehemu wote, Mtendaji Mkuu ndugu Tido Mhando, na wafanyakazi wote wa Azam Media Ltd, waandishi wa habari wote na watu wote walioguswa na vifo hivi” amesema Rais Magufuli.Mtendaji Mkuu wa Azam Media, Mhando amesema, wafanyakazi wanane wa kampuni hiyo walikuwa wanakwenda Chato kwa ajili ya kurusha matangazo mubashara ya uzinduzi wa Hifadhi ya Taifa ya Burigi- Chato, kesho.Amesema, hali za wafanyakazi wawili si nzuri, na kwamba, Shirika la Hifadhi za Taifa (TANAPA) limetoa helikopta itayokwenda kuchukua miili ya marehemu Iramba Singida na majeruhi waliokuwa Igunga kuwapeleka Dar es Salaam.Amesema vifo vya wafanyakazi hao ni pigo kubwa kwa Azam Media hivyo kutakuwa na mabadiliko makubwa kiasi kwenye matangazo yao."
d4077d83a5359394178167ee288176a6fc960751," Tanzania inatarajia kupata Dola za Kimarekani milioni 75 (takribani Shilingi bilioni 172.5) kwa ajili ya kuboresha elimu ya ufundi stadi.Fedha hizo zitatolewa na Benki ya Dunia (WB) kupitia mradi wake wa mafunzo ya ufundi kwa nchi za Afrika Mashariki (EASTRIP) utakaozinduliwa rasmi mwezi Juni, nchini Ethiopia.Haya yamesemwa na Waziri wa Elimu, Sayansi na Teknolojia Profesa Joyce Ndalichako alipozindua awamu ya kwanza ya programu ya Stadi za Ajira Tanzania (SET) leo, Ijumaa, itakayoratibiwa na Shirika la Maendeleo na Ushirikiano la Uswisi (SDC).Amesema mradi huo unashirikisha nchi tatu ikiwa ni pamoja na Kenya na Ethiopia na lengo kuu ni kuboresha mafunzo ya ufundi kwenye nchi zilizoteuliwa.“Mradi huu utaunga mkono juhudi za serikali kuboresha elimu ya ufundi kwa Watanzania ili kufikia lengo la kuwa uchumi wa kati ifikapo mwaka 2025,” aliongeza."
d40b1b5d1d86c0923195cefdac86c4151418674d," WAZIRI Mkuu Kassim Majaliwa ameiagiza Wizara ya Ujenzi, Uchukuzi na Mawasiliano kurekebisha na kupendezesha Barabara ya kutoka Uwanja wa Ndege wa JNIA hadi Kamata ili ivutie watalii, Dar es Salaam.Waziri Majaliwa amezungumza hayo mchana wa leo, alipohudhuria hafla na kuzindua chanel mpya ya utalii ya Shirika la Utangazaji (TBC) ijulikanayo kama Tanzania Safari Channel.Ameeleza kwanza matengenezo ya barabara hiyo yalikuwa yamekwishaanza, lakini yaliishia njiani, hivyo kuagiza kuwa yaendelee na barabara hiyo iwe ya kuvutia. Majaliwa ameagiza vigingi vya bustani kando na katikati ya barabara hiyo virudishwe na taa za pembeni ya barabara hiyo ziwekwe na ziwake nyakati za usiku huku yakiwekwa matangazo ya kutangaza vivutio vipatikanavyo nchini.“Kuboreshwa kwa bustani hii pamoja na taa, kutapendezesha eneo hilo hususani kwa watalii wanaofika JNIA nyakati za usiku, wasikute jiji lina giza,” aliongeza.Waziri Mkuu ameeleza pia kuwa chaneli hiyo mpya ya utalii ya TBC itasaidia kutangaza vivutio vya utalii nchini na kuongeza idadi ya watalii wanaowasili nchini hadi kufikia lengo la serikali la kupokea watalii milioni 2 ifikapo mwaka 2020."
d420024c918fe5694623a001408600a6da4c5b2a," WAZIRI wa Nchi, Ofi si ya Rais (Menejimenti ya Utumishi wa Umma na Utawala Bora), George Mkuchika, amewaagiza waajiri wote nchini kuruhusu makatibu mahususi kujiendeleza kitaaluma na kuhudhuria mkutano wa chama unaofanyika mara moja kwa mwaka.Alitoa agizo hilo jana jijini Arusha wakati akifungua mkutano wa saba wa Chama cha Makatibu Mahususi Tanzania (Tapsea) uliohudhuriwa na washiriki 2,300 kutoka Tanzania Bara na Visiwani. Mkuchika alisema hakuna sababu ya kuwazuia kuhudhuria mkutano huo wakati ni mara moja kwa mwaka na huko wanapata elimu ya kuboresha utendaji kazi wao kwa faida ya maendeleo ya nchi. “Sisi viongozi tunaozuia hawa ‘masekretari’ wetu ambao wanasafiri mara moja kwa mwaka tujiulize tunasafiri mara ngapi kwa mwaka.Naomba tuache hii tabia tuwaruhusu wakajiendeleze na kushiriki mkutano wao,” alisema. Alisema chama hicho kimesajiliwa na serikali hivyo kila mmoja lazima akiheshimu na kuruhusu wafanyakazi hao kushiriki mkutano huo. Alipongeza kitendo chao cha kuomba kusoma hadi ngazi ya Shahada. Pia, aliagiza waziorodheshe hoja zao ili apange kikao na wataalamu wake na majibu yapatikane haraka. Kuhusu viwango vya mishahara yao na watumishi wengine ambavyo waliviomba, Mkuchika alisema atalifikisha katika ngazi husika.Kwa upande wake, Naibu Katibu Mkuu wa Wizara ya Utumishi wa Umma na Utawala Bora katika Serikali ya Mapinduzi Zanzibar, Seif Shaaban Mwinyi, alisema makatibu mahususi ni muhimu katika utendaji kazi wao. Alisema serikali ipo tayari kutoa ushirikiano wowote utakaohitajika Tapsea ili kufanikisha kada hiyo muhimu katika kazi na hasa za serikali.“Kwa upande wa Zanzibar mwamko kwa makatibu mahsusi upo mkubwa ndio maana mwaka jana walipofanya mkutano kama huu, Zanzibar walishiriki 18 na mwaka huu wameongezeka hadi zaidi ya 90 walioshiriki mkutano huu wa saba,” alisema Naibu Katibu Mkuu Utumishi Zanzibar.Naye Mwenyekiti wa Chama cha Makatibu Mahususi Tanzania, Zuhura Maganga alitumia fursa ya mkutano huo kuomba serikali kuongeza mishahara yao ambayo kwa sasa wanalipwa midogo isiyolingana na kazi wanazofanya.Aliomba pia serikali itoe nafasi kwa Tapsea ili wajumbe wa bodi katika Chuo cha Utumishi wa Umma kilichopo Magogoni, Dar e Salaam wafikishe maoni ya kada hiyo kirahisi. Awali, Mkuu wa Wilaya ya Arusha, Gabriel Daqarro akitoa salamu zake katika mkutano huo, alipongeza kwa kuanzisha Tapsea kwani kutasaidia kupaza sauti na kudai maslahi yao na changamoto walizonazo."
d42df34f8d3f5c2a1327418a884c4abe2bfb84ef," KENYA imeizibeba nchi za Afrika Mashariki katika mashindano ya dunia ya riadha yaliyomalizika juzi Doha, Qatar baada ya kupata jumla ya medali 11 na kumaliza ya pili katika ushindi wa jumla nyuma ya Marekani.Uganda iko katika nafasi ya tisa katika ushindi wa jumla baada ya kupata medali mbili zote zikiwa ni za dhahabu, huku ikiwa katika nafasi ya pili nyuma ya Kenya katika nchi za Afrika Mashariki.Kenya imepata meali tano za dhahabu, mbili za fedha na nne za shaba na hivyo kujikusanyia jumla ya medali 12 wakati Uganda wakipata medali mbili za dhahabu na kuwa na jumla ya meali mbili.Tanzania na nchi zingine za Afrika Mashariki, Rwanda, Burundi na Sudan Kusini zimetoka kata, bila medali yoyote katika mashindano hayo yaliyoanza Septemba 27 hadi Oktoba 6 Doha.Uganda ambayo huko nyuma haikuwa vizuri katika riadha, imefanya vizuri baada ya kupata medali mbili za dhahabu. Tanzania katika mashindano hayo ilipeleka wanariadha wanne, mmoja akiwa mwanamke, watatu walishindwa kumaliza huku Aliphonce Simbu pekee akifanikiwa kumaliza marataho katika nafasi ya 16."
d456ba6139f1e5678a8ab460d827af937d89f412," MABINGWA wa Ligi Kuu soka Tanzania Bara, Simba watamenyana na Yanga Julai 5, mwaka huu katika mechi ya Kundi C ya Klabu Bingwa Afrika Mashariki na Kati kuwania Kombe la Cecafa Kagame.Michuano hiyo inatarajiwa kuanza Juni 28 hadi Julai 13, mwaka huu kwenye viwanja vya Taifa na Azam Complex Chamazi na kushirikisha klabu 12 kutoka Tanzania, Kenya, Rwanda, Ethiopia, Burundi Somalia na Sudan.Akizungumzia michuano hiyo jana Dar es Salaam, Katibu Mkuu wa Cecafa, Nicholaus Musonye aliishukuru Tanzania kwa kukubali kuwa mwenyeji akisema ana imani watu watafurahia kutokana na kuwahi kuwa msisimko miaka ya nyuma. “Namshukuru Rais wa Shirikisho la Soka Tanzania (TFF) kwa kukubali mashindano haya, mdhamini Azam Media na mtendaji wake, Tido Mhando na Rais Paul Kagame ambaye ni mlezi wetu kwa mipango ya kuimarisha mashindano haya,”alisema.Alitaja makundi matatu ya michuano hiyo na Kundi A linaongozwa na mabingwa watetezi wa Cecafa Azam FC, timu ya Uganda, JKU ya Zanzibar na Kator FC ya Sudan Kusini.Kundi B lina timu za Rayon Sports ya Rwanda, Gor Mahia ya Kenya, Lydia Ludic ya Burundi na Ports ya Djiboit. Kundi C kuna Yanga na Simba za Tanzania, St. George ya Ethiopia na Dakadaha ya Somalia. Alisema ratiba hiyo itaanza Juni 29, mwaka huu lakini vigogo Simba na Yanga vitakutana Julai 5, mwaka huu kwenye Uwanja wa Taifa, Dar es Salaam.Alitaja zawadi kwa mshindi wa kwanza kuwa ni zaidi ya Sh milioni 60, mshindi wa pili zaidi ya Sh milioni 40 na mshindi wa tatu ni zaidi ya Sh milioni 20. Mtendaji Mkuu wa Azam Media Limited, Mhando alisema lengo la kudhamini michuano hiyo ni kuona yanakuwa kwa kiwango cha juu na chachu ya maendeleo ya soka nchini.Alisema wataitumia michuano hiyo kukizindua kituo chao cha Redio, Uhai FM huku akiwahakikishia mashabiki kuwa licha mashindano hayo kufanyika sambamba na Kombe la Dunia, hawataharibu ratiba kwani yatafana. Rais wa TFF, Walace Karia alisema wamekubali kuwa wenyeji ili kurudisha hadhi na kuziwezesha klabu zinazoshiriki michuano ya kimataifa ikiwemo Yanga, Gormahia, Rayon na KCCA kujiimarisha zaidi."
d45e1d8ae9cc6007a0f77a7da0120c5d8a4f69a9," WIZARA ya Ardhi, Nyumba na Makazi inafanya uchambuzi wa majalada ya watumishi wa wizara hiyo nchi nzima ili kuwapanga kulingana na uwezo wao.Aidha, wameonywa kuwa serikali iko macho watunze na kusimamia ardhi ili wananchi wa hali zote waweze kuipata bila usumbufu wowote kwa kuzingatia sheria. Akizungumza na kituo cha TBC jana, Waziri wa wizara hiyo, William Lukuvi alisema ameanza na Mkoa wa Morogoro ambapo wiki iliyopita alihamisha watumishi wa wizara hiyo wote na kusema kwamba ataendelea na katika mikoa yote hapa nchini.“Nimeamua tu kuanzia hapo Morogoro kwa sababu ni mkoa ambao tumeupendelea, lakini hatutaishia hapo tunaendelea nchi nzima,” alisema Lukuvi. Alisema kuanzia mwezi ujao watumishi wote wa Wizara ya Ardhi watakabidhiwa kwa Katibu Mkuu wa Wizara wale ambao walikuwa wana tabia mbaya watapatikana.“Watumishi wote tutawapanga kulingana na uwezo wao na usimamizi wao katika maeneo wanayoyamudu, kuna watu wamejihamisha tu kwa maamuzi na uwezo wao,” alisema Lukuvi.Lukuvi alisema watumishi walioondolewa Morogoro tayari Katibu Mkuu wa Wizara hiyo ameshaanza kusoma taarifa zao kujua wapelekwe wapi kulingana na uwezo wao na kwamba upo ukiukwaji wa sheria unaotokana na mtu kuzoea baada ya kufanya kazi eneo moja kwa muda mrefu.Alisema kuwa Rais John Magufuli amewakabidhi ardhi ili waweze kuitunza na kuisimamia na kwamba ardhi hiyo ni haki kwa wananchi wote kuipata bila kuangalia uwezo wao wa kifedha na kwamba serikali iko macho inawatazama.Lukuvi alisema siku za nyuma watumishi wa wizara hiyo walikuwa hawafuati sheria za ardhi badala yake wanafuata matakwa yao binafsi ambapo wamechangia kuharibu kwa kiasi kikubwa mfumo wa sekta ya ardhi.“Nasema watumishi kwa sababu sheria tunayo na sera tunazo lakini watumishi wanaosimamia uendeshaji na usimamizi wa ardhi ni watumishi, kwa hiyo ndio ambao wametufikisha hapo,” alisema Lukuvi.Waziri huyo alisema watu walikuwa wanapanga foleni kwa maofisa ardhi kutafuta haki na bado wasipate. Mei 18, mwaka huu, Waziri Lukuvi aliagiza watumishi wa sekta hiyo wote kuhamishwa pamoja na kuanzisha Kanda ya Mashariki ya Ardhi katika mkoa huo baada ya kutembelea Wilaya ya Kilosa."
d4869bffbe66a36d9ff5e4e32e2f8b36d8f399e6," VINARA wa Ligi Kuu Tanzania Bara Yanga jana waliungana na Singida United kuyaaga mashindano ya SportPesa Super Cup baada ya kufungwa mabao 3-2 katika mchezo uliofanyika kwenye Uwanja wa Taifa jijini Dar es Salaam.Singida United ndio ilikuwa ya kwanza kuyaaga mashindano hayo baada ya kufungwa 1-0 na Bandari ya Kenya katika mchezo uliofanyika mapema jana kwenye uwanja huohuo.Kwa upande wao, Yanga ilifungwa bao la kwanza lililowekwa kimiani na Abuya Duke katika dakika ya tisa tangu kuanza kwa mchezo huo na kuiacha timu hiyo matatani ikiwa na kazi ya kutaka kusawazisha.Yanga ambao waliuanza mchezo huo kwa kasi kwa kulishambulia lango la wapinzani wao katika dakika za mwanzoni kabisa za mchezo, walijikuta wakifungwa bao la pili lililopachikwa na Abege George katika dakika ya 36.Timu hizo zilikwenda mapumziko, Kariobang ilikuwa mbele kwa mabao 2-0, huku wachezaji wa Yanga, Ajib, Ngassa na Makambo wakishindwa kufunga licha ya kupata nafasi nzuri za kufunga.Yanga walibadilika kipindi cha pili na angalau walionesha uhai na walifanikiwa kupata bao la kwanza kupitia kwa Amis Tambwe hata hivyo, Duke aliongeza bao la tatu kwa timu yake na kuifanya kuwa mbele kwa mabao 3-1.Yanga walifanikiwa kufunga bao la pili lililowekwa kambani na Vicent Andrew na kusababisha vurugu kati ya wachezaji wa Kariobangi na Yanga baada ya kipa wa Sharks kung’ang’ania mpira na kutokea vurugukati ya wachezaji wa timu hizo mbili.Timu za Kenya za Bandari na Kariobangi zimefanikiwa kutinga nusu fainali huku zikisubiri washindi wengine wa leo kati ya Simba dhidi ya AFC Leopand na Mbao dhidi ya mabingwa watetezi wa kombe hilo, Gor Mahia.Bingwa wa mashindano haya atacheza dhidi ya Everton ya England katika mchezo utakaofanyika katika uwanja na nchi itakayotangazwa kulingana na bingwa atakapotoka.Mwaka juzi mashindano hayo yalifanyikia kwenye Uwanja wa Taifa na Gor Mahia kutwaa ubingwa na kucheza na Everton kabla ya mwaka jana kufanyikia Nakuru na mabingwa hao Wakenya walitwaa ubingwa huo na kwenda England kuifuata Everton.Naibu Waziri wa Habari, Utamaduni, Sanaa na Michezo, Juliana Shonza alimkabidhi mfano wa hundi yenye thamani ya dola za Marekani 500 mchezaji wa Kariobangi, Duke baada ya kuwa mchezaji bora.Kikosi cha Yanga: Klaus Kindoki, Paul Godfrey/ Juma Abdul, Gadiel Michael, Andrew Vicent, Kelvin Yondani, Abdallah Shaibu, Ibrahim Ajib, Feisal Salum/Tshishimbi, Heritier Makambo, Haruna Moshi Boban/Amis Tambwe na Mrisho Ngassa/ Deus Kaseke."
d4af711bc55f07896229d6026413f2460f1b7562," ALIYEKUWA Kamishina Mkuu wa Mamlaka ya Mapato Tanzania (TRA), Harry Kitillya na wenzake wanne wamesomewa upya mashitaka 58 ikiwemo 49 ya utakatishaji fedha katika Mahakama ya Hakimu Mkazi Kisutu.Mbali na Kitilya, washitakiwa wengine ni maofisa wa Benki ya Stanbic, Shose Sinare na Sioi Solomon, ambao jana walifutiwa kesi ya awali ambayo walikuwa wakikabiliwa na mashitaka nane ikiwemo utakatishaji fedha. Hatua ya kufutiwa kwa mashitaka hayo ni baada ya Mkurugenzi wa Mashtaka nchini (DPP), kutokuwa na nia ya kuendelea na shauri dhidi yao.Haya hivyo, Taasisi ya kuzuia na Kupambana na Rushwa (Takukuru) iliwaongeza washitakiwa wawili katika kesi hiyo mpya ambao ni Kamishna wa Sera na Uchambuzi wa Madeni kutoka Wizara Fedha na Mipango, Bedason Shallanda na Msaidizi wake, Alfred Misana. Wakili wa Serikali Mkuu, Hashimu Ngole aliwasilisha maombi hayo mbele ya Hakimu Mkazi, Salum Ally. Hakimu Ally alikubaliana na maombi ya kuwafutia washitakiwa mashitaka hayo chini ya Kifungu namba 91(1) cha Sheria ya Mwenendo wa Makosa ya Jinai (CPA), sura ya 20, iliyofanyiwa marekebisho mwaka 2002.Wakili Ngole akisaidiana na wenzake Pendo Mangole na Patrick Mwita, alidai mahakamani hapo kuwa DPP hana nia ya kuendelea na shauri hilo dhidi ya washtakiwa hao. “Taarifa hii ya kutokuendelea kwa shauri hili mbele ya mahakama yako, imeletwa chini kifungu namba 91(1) cha Sheria ya Mwenendo wa Makosa ya Jinai (CPA), sura ya 20, iliyofanyiwa marekebisho mwaka 2002,” alisema Ngole.Hata hivyo, baada ya washitakiwa hao kufutiwa kesi hiyo, walikamatwa tena na kuunganishwa na wenzao wawili na kupandishwa kizimbani kisha kusomewa mashitaka mapya 58 ikiwemo 49 ya utakatishaji fedha. Wakili Ngole aliwasomea mashitaka hayo mbele ya Hakimu Mkazi Mwandamizi Augustina Mmbando. Katika mashitaka hayo washitakiwa hao wanakabiliwa na mashitaka matatu ya kughushi, moja la kuongoza uhalifu, 49 utakatishaji fedha, mawili ya kutoa nyaraka za uongo, kujipatia fedha kwa njia ya udanyanyifu moja na kutoa nyaraka kwa nia ya kumdanganya Katibu Mkuu Wizara ya Fedha na Mipango.Akiwasomea mashitaka hayo, Wakili Ngole alidai kuwa kati ya Machi 15, 2013 na Januari 10, 2014 ndani ya jiji la Dar es Salaam kwa nia ya kudanyanya washitakiwa wote walijipatia Dola za Marekani Milioni sita wakionesha kuwa fedha hizo zilikuwa ni malipo ya ada ya uwezeshaji wa upatikanaji wa mkopo na zililipwa kupitia Kampuni ya Egma T Ltd. Katika mashitaka ya utakatishaji fedha, Wakili Ngole alidai kuwa washitakiwa wote, Machi 18, 2013 na Januari 10, 2014 wakiwa jijini Dar es Salaam walitakatisha Dola za Marekani 6,000,000 kwa kuzitoa fedha hizo kupitia njia ya benki kwa jina la Enterprises Growth Market Advisors (EGMA) katika benki ya Stanbic Tanzania.Pia katika kosa la kusababisha hasara kwa serikali, Wakili Ngole alidai kwa pamoja washitakiwa hao, Mei Mosi 2012 na Juni 1, 2015 wakiwa jijini Dar es Salaam walijipatia Dola za Marekani Milioni 600, 000,000 kama ada ya mkopo uliochukuliwa na Serikali ya Tanzania kutoka katika asilimia 1.4 hadi 2.4 na kusababisha serikali ipate hasara ya Dola za Marekani Milioni 6,000,000. Baada ya kusomewa mashitaka hayo washitakiwa hawakuruhusiwa kujibu chochote kwa sababu mahakama hiyo haina mamlaka, ambapo Wakili Ngole alidai kuwa upelelezi wa kesi hiyo umekamilika. Hakimu Mmbando aliahirisha kesi hiyo hadi Januari 24, mwaka huu itakapokuja kwa ajili ya kutajwa."
d4cbada67a83b397ebaf0740f48d1c041e4148d5," SERIKALI ya Oman imetenga Sh bilioni 10 kwa ajili ya ukarabati wa jengo la maajabu ya historia ya mambo ya kale 'Beit-al-Jaib' lililopo eneo la Mji Mkongwe wa Zanzibar, ili kulirudisha katika uhalisia wake wa awali.Hayo yalisemwa na Waziri wa Habari, Utamaduni, Utalii na Mambo ya Kale, Mahmoud Thabit Kombo wakati akitoa ufafanuzi wa maendeleo ya ukarabati wa jengo hilo kwa wajumbe wa Baraza la Wawakilishi waliotaka kujua maendeleo ya kazi hiyo.Alisema hatua ya kwanza zilizochukuliwa ni kulihami jengo ili lisiporomoke imekamilika na sasa jengo lipo salama na tishio la kuanguka zaidi katika kipindi hichi cha mvua za masika.Alisema jengo hilo kwanza lilihitaji kuzuiliwa na kuwekewa vyuma ili matengenezo madogo yafanyike ambapo jumla ya Sh milioni 250 zilitumika ambazo zimetolewa na serikali ya Oman.Alizitaja hatua zinazoendelea kuchukuliwa kwa sasa ni kufunguliwa kwa kwa zabuni ya tenda ya ujenzi wa jengo hilo kazi ambayo inatarajiwa kufanyika mwishoni mwezi huu.Alisema baada ya hapo mjenzi wa kufanya ukarabati huo atapatikana ambaye atashirikiana na kampuni moja kutoka Oman itakayosimamia kazi hizo kwa kuishirikisha Mamlaka ya Hifadhi ya Mji Mkongwe Zanzibar.''Mheshimiwa Spika nataka kusema kwa ufupi kwamba kazi za ukarabati wa jengo la ''Beit-al Jaib'' unaendelea hatua kwa hatua.....hiyo kazi haijasimama ambapo wenzetu wa Oman wametenga fedha nyingi kwa ajili ya kazi hiyo,'' alisema.Alisema Serikali ya Oman kupitia viongozi wake mbalimbali waliotembelea Zanzibar mwaka huu, imeahidi pia kulifanyia ukarabati jengo la kasri la makao makuu ya wafalme waliopita People Palace liliopo Forodhani mkabala na bandari ya Malindi.Alisema ukarabati huo ni muhimu ambao utasaidia kwa kiasi kikubwa kutunza historia ya Zanzibar ya watawala mbali mbali waliopata nafasi ya kuongoza visiwa vya Unguja na Pemba.''Tumezungumza na ujumbe wa Oman ambao pia umekubali kulifanyia ukarabati jengo la People Palace ambalo lilikuwa makao makuu ya watawala wote waliotawala Zanzibar tangu mwaka,'' alisema.Mwaka 2017 ujumbe wa ngazi za juu kutoka Oman ukiongozwa na Waziri wa Mafuta na gesi, Dk Mohamed Hamad Al-Rumhy alitembelea Zanzibar na kuahidi kufanyika kwa ukarabati wa jengo hilo akisema ni utambulisho wa Mji wa Zanzibar kimataifa.Aidha, mwaka jana ujumbe wa Oman ukiongozwa na Katibu Mkuu Wizara ya Mambo ya Kale, Salum Mohamed Al-Mahrooq ulitembelea Zanzibar na kuonana na viongozi wa ngazi za juu huku kiongozi wa ujumbe huo akiahidi kutekelezwa kwa mradi wa jengo hilo ambalo lilijengwa karne ya 17."
d4d02e73da889db1f4fbd9157ba8122d6b1d9ce7," KUANZIA mwezi huu, wafanyakazi wa nchini Kenya wataanza kukumbana na maumivu ya makato katika mishahara yao kwa kiasi cha asilimia 1.5 kwa ajili ya kodi ya nyumba.Makato hayo yataelekezwa katika mpango wa serikali wa kujenga nyumba za bei nafuu nchi nzima. Nyumba 2,000 za kwanza zitajengwa Nairobi hivi karibuni.Wizara ya Usafirishaji, Miundombinu, Nyumba, Maendeleo ya Makazi na Kazi za Umma kwa kushirikiana na Mamlaka ya Mapato Kenya (KRA), wamethibitisha kukamilika kwa mpango wa kuanza makato hayo.“Mwajiri na mwajiriwa wote lazima wachangie asilimia 1.5 ya mshahara wa mfanyakazi wa mwezi ili mradi tu kuwa michango jumla ya mfanyakazi haiwezi kuzidi shilingi za Kenya 5,000,” alisema mmoja ya wataalamu wa fedha nchini Kenya.Wizara hiyo ilisema fedha zitakazokusanywa katika mpango huo, zitatumika katika kujenga nyumba za bei nafuu kwa ajili ya wananchi wa hali ya chini. Hii ni moja ya ajenda za chama tawala nchini Kenya cha Jubilee katika ajenda zake nne za kuwatumikia wananchi.Serikali ya Kenya ya Rais Uhuru Kenyatta ilipanga kuanza makato hayo kuanzia Januari mwaka huu, lakini Chama cha Wafanyabiashara na Wafanyakazi (COTU) kilikwenda mahakamani kupinga makato hayo.Waziri wa Usafirishaji, Nyumba na Miundombinu, James Macharia aliwaambia wanahabari kuwa ujenzi wa nyumba hizo, utaanza baada ya makato ya asilimia 1.5 kwa wafanyakazi wote kuanza na shughuli hiyo itaanza katika wiki chache zijazo."
d598392e86af429cedd649dd7ef994031e6e58d7," WAZIRI wa Maliasili na Utalii, Dk Hamisi Kigwangalla ametengua uteuzi wa Wakurugenzi wa Bodi ya Utalii Tanzania (TTB) kwa kushindwa kutekeleza majukumu waliyopewa na serikali ya kutangaza vivutio vya utalii na kuhimiza uwekezaji.Aidha alisema kuhusu Mwenyekiti wa Bodi hiyo, yeye hana mamlaka na anaiachia mamlaka ya uteuzi kuamua. Waziri Dk Kigwangalla alitangaza uamuzi huo jana baada ya kutembelea Bodi ya TTB kuangalia utekelezaji wa maagizo na waliyopewa kuhusu kutangaza utalii wa nchi na vivutio vyake.“Kuanzia leo natengua uteuzi wa wajumbe wa bodi, nitakuja kutangaza hapa wajumbe wapya ya bodi hii, wameshindwa kutekeleza maagizo ya serikali kuhusu kutangaza utalii na vivutio vyake,” alisema Kigwangalla.Alisema sekta ya utalii ni moja ya sekta nyeti zinazoiletea nchi maendeleo na kiuchumi lakini bodi hiyo imeshindwa kutekeleza wajibu wao na hivyo haiwezi kuendelea . “Sekta ya utalii nchini inaingiza nchi mapato inachangia zaidi ya Dola za Marekani bilioni 2.3 kwenye uchumi wa nchi na pia kwa fedha za kigeni asilimia 25 ya fedha hizo zinatoka kwenye sekta hii kwa mwaka,” alisema Dk Kigwangallah.Alisema kwa mujibu wa taarifa ya Benki ya Dunia, Sekta ya Utalii nchini ni eneo muhimu la kuingizia nchi mapato na benki hiyo inakisia kuwa ifikapo mwaka 2025 sekta hiyo ikitumiwa vizuri itaingiza nchi mapato ya karibu Dola za Marekani bilioni 16 kwa watalii milioni nane watakaozuru.Waziri Kigangwallah alisema mapato hayo yatakuwa ndoto kwa TTB ikiwa watashindwa kutekeleza maelekezo wapewayo sambamba na kufukia malengo waliyojiwekea. Katika hatua nyingine, Dk Kigwangallah ametoa siku saba kwa Mamlaka ya Hifadhi za Taifa (TANAPA), Hifadhi ya Bonde la Ngorongoro (NCAA),Wakala wa Huduma za Misitu Tanzania (TFS), na Mamlaka ya Wanyama Pori (TAWA) kukabidhi fedha zilizotengwa kwa ajili ya kufungua studio ya utalii.Agizo hilo limekuja baada ya Kaimu Mkurugenzi wa TTB, Geofrey Meena kumwambia Waziri kuwa studio hiyo haijaanza kama ilivyoagizwa kwenye Bodi ya TTB kutokana na taasisi hizo zilizoagizwa kutoa fedha kutofanya hivyo kwa wakati.Meena alisema gharama za kuanzisha studio hiyo ni Sh milioni 449 na fedha zilipaswa kutoka kwenye taasisi hizo kwa kuchangia asilimia 20 kwa taasisi za TTB, TFS na NCAA huku TANAPA akitakiwa kuchangia asilimia 30 na TAWA asilimia 10.Dk Kigwangallah alisema atachukua hatua kali iwapo viongozi wa taasisi hizo watashindwa kutekeleza wajibu wao kwa wakati na kushindwa kuanza kwa chombo hicho. Maagizo mengine ya Waziri Kigwangalla ni kuteua balozi wa Heshima wa kutangaza utalii na vivutio vyake."
d5b4e18816472105d9a8d077a03032d35fe63ae7," Mwijage alisema hayo jana jijini Dar es Salaam alipokutana na wataalamu kutoka Ushirikiano wa Kimataifa wa Japan (JICA) walipokuwa wakizungumzia mpango wa uwekezaji na uboreshaji rasilimali watu na namna ya kubadilisha jinsi ya kufanya kazi kila siku (KAIZEN).Mwijage alisema endapo serikali itaweka mazingira mazuri kwa viwanda hivyo vitazalisha vizuri, kwani Tanzania inatekeleza mpangpo wa KAIZEN.“Tunaendelea kuhamasisha watanzania na wageni kuwekeza katika viwanda, pia wabadili mtazamo wauweke katika KAIZEN,” alisema."
d62b245703125f2e5bf0708694cc53d7f2b0dbf3," Yanga inakuwa timu ya tano kutinga hatua ya robo fainali ya michuano hiyo baada ya timu za Azam FC, Singida United, Mtibwa Sugar na Njombe Mji kutangulia baada ya kushinda mechi zao za mzunguko wa 16 Bora huku zikisubiriwa nyingine tatu ili kukamilisha timu nane.Mabao ya Yanga katika mchezo wa jana yalifungwa na Pius Buswita dakika ya 40, na Emmanuel Martin dakika ya 57, huku lile la Majimaji likifungwa na Jafar Mohamed dakika ya 61.Katika mchezo huo, wenyeji Majimaji ndio waliouanza mchezo kwa kasi na kufanya mashambuliza mengi kwenye lango la Yanga, lakini mara nyingi washambuliaji wake hasa Peter Mapunda alijikuta akinasa kwenye mtego wa kuotea uliokuwa unategwa na mabeki wa Yanga.Kadri mchezo ulivyokuwa unakwenda, Yanga walionekana kuzinduka na kufanya mashambulizi ya kushitukiza kwenye lango la wenyeji wao Majimaji na Buswita aliifungia timu yake bao la kuongoza dakika ya 40 akiunganisha kwa kichwa krosi ya Haji Mwinyi kufuatia kona fupi ya Ibrahim Ajibu.Majimaji walionekana kucharuka baada ya kufungwa kwa bao hilo lakini safu yao ya ushambuliaji ilionekana kukosa umakini baada ya kushindwa kuzitumia vyema nafasi walizozipata.Kipindi cha pili Yanga walikianza kwa kasi huku wakimtumia Ajibu kuanzisha mashambulizi yao na dakika ya 57, Martin alimalizia kwa kichwa krosi nzuri ya Hassan Ramadhani ‘Kessy’ na kumwacha kipa Saleh Malande wa Majimaji na beki wake, Aziz Sibo wakiruka bila mafanikio.Bao hilo la Yanga liliweza kudumu kwa dakika nne kabla ya Mohamed hajafunga bao la kufutia machozi kwa wenyeji Majimaji akiunganisha kwa kichwa mpira wa adhabu ndogo uliopigwa na Sibo kaskazini mashariki mwa uwanja wa Majimaji.Bao hilo lilionekana kuwaongezea ari Majimaji na kuzidisha kasi ya mashambulizi kwenye lango la Yanga lakini mabeki wa miamba hiyo ya soka Tanzania wakiongozwa na nahodha wao, Kelvin Yondani walikuwa makini kuondosha hatari zote langoni mwao.Matokeo hayo yanaifanya Yanga kuendelea kusalia kwenye michuano mitatu tofauti ambayo ni Ligi Kuu ya Tanzania Bara, Kombe la FA na Ligi ya Mabingwa Afrika ambapo mapema mwezi ujao watakabiliwa na mchezo wa raundi ya kwanza dhidi ya Township Rollers ya Botswana mchezo wa kwanza utaanzia Dar es Salaam na baada ya wiki moja watakwenda kurudiana ugenini.Keshokutwa Jumatano, Yanga itakuwa kwenye Uwanja wa Nangwanda Sijaona mjini Mtwara kucheza dhidi ya Ndanda FC kabla ya kwenda Morogoro ambako itacheza dhidi ya Mtibwa Sugar.Yanga baada ya mchezo huo wa Morogoro, itarejea jijini Dar es Salaam ambako watacheza mchezo wao wa kwanza wa Ligi ya Mabingwa wa Afrika raundi ya kwanza dhidi ya timu hiyo ya Botswana.Yanga kabla ya kufuzu kwa raundi hiyo ya kwanza ya Ligi ya Mabingwa wa Afrika, iliifungisha virago St Loius ya Shelisheli baada ya kuifunga jumla ya mabao 2-1. Katika mchezo wa kwanza ilishinda 1-0 kabla ya kutoka 1-1 Victoria, Shelesheli."
d64370a40c913742fa0e76134caee5aa99fe2fd5," SHERIA ya Udhibiti wa Uzito wa Magari ya Jumuiya ya Afrika Mashariki na Kanuni zake za mwaka 2017 imeanza kutumia rasmi leo, huku wasafi rishaji na wadau wengine wakitakiwa kutii sheria hiyo ili kuepuka adhabu kali zinazoweza kutolewa.Katika sheria hiyo ya mwaka 2016 inayolenga kudhibiti ajali za barabarani na uharibifu wa barabara zake, ambayo ilitungiwa kanuni mwaka 2017, adhabu kwa makosa ya usafirishaji zinaweza kufikia Dola za Kimarekani 15,000 (Sh milioni 33) au kifungo kisichozidi miaka mitatu au vyote kwa pamoja. Aidha, adhabu hizo zitawagusa pia watumishi katika vituo vya mizani watakaokula njama na wasafirishaji ili kukwepa kulipa tozo ya kuzidisha uzito.Kwa mujibu wa taarifa ya Wizara ya Ujenzi, Uchukuzi na Mawasiliano iliyotolewa na Katibu Mkuu (Ujenzi), Joseph Nyamhanga, wadau wa sekta ya ujenzi na barabara wametakiwa kuisoma na kuielewa vyema sheria husika. Aidha, wasafirishaji wote wametakiwa kutii na kuzingatia kikamilifu matakwa ya sheria hiyo kwa kutozidisha uzito wa magari kwa lengo la kuzifanya barabara zidumu kwa muda mrefu.Imeeleza kuwa, kutokana na kuanza utekelezaji wa sheria hiyo, ukomo wa uzito wa mtaimbo (axle) wenye matairi mapana utakuwa tani 8.5 badala ya tani 10 za sasa; tani 16 badala ya tani 18 kwa mitaimbo miwili na tani 22.5 badala ya tani 24 kwa mitaimbo mitatu. Hata hivyo, taarifa hiyo imefafanua kuwa, ukomo wa uzito wa jumla wa magari utabakiwa kuwa tani 56 na kwamba wasafirishaji wanashauri wa kupanga vizuri mizigo kwenye magari ili kuepuka adhabu ya uzidishaji uzito kwenye mtaimbo.“Wasafirishaji watakaohitaji kusafirisha mizigo isiyokuwa ya kawaida watatakiwa kuomba vibali vya kusafirisha mizigo hiyo wizarani kupitia mtandao wa e-permits kama ilivyo sasa ambao unafanya kazi saa 24 kwa siku zote saba za wiki,” imeeleza taarifa hiyo ya Nyamhanga.Imeeleza kuwa, vibali vya kusafirisha mizigo isiyokuwa ya kawaida vitakuwa katika makundi matano ambayo ni mzigo uliozidi vipimo kwa mujibu wa sheria, mzigo ambao unaoweza kugawanyika lakini unahitaji umakini zaidi na vifaa maalumu katika ushushaji wake, mizigo hatarishi kwa afya na usalama katika usafirishaji wake kwa njia ya barabara. Makundi mengine ni kwa mzigo ambao haugawanyiki na umezidi kiwango cha uzito unaoruhusiwa kisheria, lakini pia mzigo ambao unaweza kuhama kutoka sehemu moja ya gari hadi sehemu nyingine wakati gari likiwa kwenye mwendo au limesimama.Vibali vya kusafirisha mizigo isiyokuwa ya kawaida vitalipiwa Dola za Kimarekani 10 badala ya Dola za Kimarekani 20 kwenye sheria inayotumika sasa. Gharama nyingine Sheria hiyo pia inahusu gharama za utunzaji gari lenye makosa katika maeneo ya mizani baada ya siku tatu kulipa ni dola za Marekani 50 kwa siku badala ya dola za Marekani 20 kwa siku kwenye sheria ya sasa. Aidha, gharama ya kuendelea kuegesha gari ndani ya yadi ya mizani baada ya kulipa tozo ya uzidishaji uzito ni dola za Marekani 50 kwa siku."
d682cf768640d3e80131ca8230dd5bdcb76a0191,"[""Atletico Madrid imeshutumu Antoine Griezmann na Barcelona kwa 'utovu wa heshima' na kusema mabingwa hao wa La Liga walizungumza na mchezaji wa kiungo cha mbele wa timu hiyo mnamo Machi."", 'Atletico inasema imekataa ombi la Barcelona na kumuagiza Griezmann arudi kwa mazoezi ya kabla kuanza kwa msimu.', 'Katika taarifa yake timu hiyo ya Madrid  imeelezea ""kushutumu vikali tabia ya pande zote mbili, hususan kwa Barcelona"".', 'Griezmann, mwenye umri wa miaka 28, mnamo Mei alisema ataondoka Atletico msimu huu wa joto.', 'Raia huyo wa Ufaransa amefunga mabao  94 katika La Liga katika mechi  180 za Atletico na  anatarajiwa na wengi kuhamia Barcelona.', 'Mkataba wake umemfunga kwa thamani ya Euro milioni 120 lakini Atletico inasema wapinzani wake wa La Liga wanataka kuahirisha malipo na wameanza kuzungumza na yeye miezi kadhaa iliyopita.', '""Ni wazi, Aletico ilikataa.  Inaeleweka kwamba Barcelona na mchezaji mwenyewe waliivunjia Atletico heshima na mashabiki wake wote,"" taarifa ya Atletico imeongeza.', ""'Hatuwazungumzii wachezaji wengine'"", 'Mapema hapo jana Ijumaa, rais wa Barca Josep Bartomeu amesema klabu hiyo iliwasiliana na Griezmann na kwamba mchezaji wake wa zamani wa kiungo cha mbele Neymar ""anataka kuondoka Paris St-Germain"".', 'Mchezaji wa kimataifa raia wa Brazil Neymar aliondoka Barcelona kuelekea PSG mnamo 2017 kwa kitita kilichoweka rekodi cha thamani ya Euro milioni 222 na inaarifiwa huenda atarudi.', 'Bartomeu amesema anafahamu pia mahali ambapo mlinzi mwenye miaka 19 wa Uholanzi Matthijs de Ligt, anaelekea wapi msimu ujao. Amehusishwa na uhamisho kwenda Ajax.', 'Tayari Barcelona imemsajili mchezaji mwenza wa De Ligt katika timu ya kimataifa Frenkie de Jong kutoka mabingwa hao wa Uholanzi.', '""Tumewasiliana kwa mara ya kwanza na Griezmann jana,"" Bartomeu alisema jana Ijumaa ""Kuna hamu na ndio maana tulikutana.', '""Huwa hatuwazungumzii wachezaji kutoka timu nyingine.', '""Tunafahamu kuwa Neymar anataka kuondoka PSG lakini tunajua kuwa PSG haimtaki Neymar aondoke.', '""Nilisema tangu kitambo nafahamu mahali atakapocheza De Ligt . bado nalijua hilo na siwezi kusema zaidi ya hilo.""', 'Wakati wa kuzinduliwa  De Jong, Bartomeu aliulizwa kuhusu taarifa ya Atletico\'akiongeza: ""Tunamuidhinisha De Jong na nitalizungumzia hilo wakati mwingine.""']"
d7e3f6424ffae44050202d881c995e7ad3ca0e81," TUME ya Haki za Binadamu na Utawala Bora (THBUB) imeipongeza serikali kwa kuchukua hatua mbalimbali kuhusu mauaji yaliyofanyika mkoani Njombe. Imesema utafiti unatakiwa kufanywa ili kubaini vyanzo vya matukio ya aina hiyo, ambayo yamekuwa yakitokea katika baadhi ya makundi.Akizungumza jijini hapa mwishoni mwa wiki, Ofisa wa Tume hiyo, Constantine Mugusi alisema tume inafurahi kuona mamlaka za serikali zikitekeleza majukumu yake kuhusu tukio la mauaji ya watoto mkoani Njombe. Alisema kupitia mamlaka hizo, tume ina imani kuwa wahusika wote watatiwa mbaroni na kufikishwa mahakamani, kujibu tuhuma zinazowakabili, lengo likiwa ni kudhibiti matukio ya aina hiyo.Alisema tume inalaani tukio hili, lakini inafurahi kuona serikali kupitia mamlaka zake inasimama kwa vidole viwili katika kuhakikisha waliokatisha uhai na haki ya kuishi kwa watoto hao na kusababisha hofu kwa watu, wanawajibishwa kwa mujibu wa sheria. Hata hivyo, alisema ili kudhibiti matukio ya aina hiyo, ambayo yamekuwa yakitokea katika makundi mbalimbali kama vile wazee na albino, ni lazima kufanyika tafiti kwa lengo la kugundua chanzo chake.“Baada ya serikali kumaliza kazi yake ya kufuatilia tukio hili ni lazima tufanye tafiti, maana matukio ya aina hii yamekuwa yakijirudia kwa makundi mbalimbali na sasa yameibukia kwa watoto hivyo ni lazima tuyadhibiti mapema,” alisema.Mugusi aliitaka jamii kujielekeza katika vitu vya kimila, ambavyo haviathiri haki za watu. Aliwataka wananchi kuendelea kutoa taarifa za matukio mbalimbali, ambayo yamekuwa yakifanywa na baadhi ya watu wanaokiuka shera. Wakati huo huo, Mugusi alisema katika kipindi cha mwaka jana, walipokea malalamiko zaidi ya 7,000 ambapo kati ya hayo, malalamiko ya haki za binadamu zaidi ya 100 na utawala bora zaidi ya 150 yalichunguzwa. Lakini mengine 300, yalikuwa hayaihusu mamlaka."
d85fcaf4a3eec9b797c49c034145a877103cf5ec," KOCHA Mkuu wa Simba, Patrick Aussems amesema mbinu alizowalisha washambuliaji wake zimeanza kuleta matunda na kuahidi kuwatengeneza kuwa bora zaidi.Tambo hizo ni baada ya timu yake kuibuka na ushindi wa mabao 5-0 dhidi ya Ruvu Shooting juzi kwenye uwanja wa Taifa, Dar es Salaam, ukiwa ni ushindi wa pili mkubwa baada ya ule wa 5-1 dhidi ya Alliance hivi karibuni.Akizungumza na waandishi wa habari baada ya mchezo huo, Aussems alisema amekuwa akiwasoma wapinzani na hivyo, kuzungumza na wachezaji wake nini kinachohitajika ili kupata matokeo.“Nimefurahishwa na kiwango cha wachezaji, wamecheza vizuri. Tuliwasoma Ruvu katika michezo yao iliyopita tukagundua wamekuwa wakicheza mchezo wa kujihami, tukaona tuje na mbinu ya kuwatingisha walinzi na hatimaye tukafanikiwa,”alisema.Alisema kingine aliwaeleza wachezaji kuwa inabidi wahakikishe wanaumiliki mchezo, wadhibiti kwenye ulinzi na kupambana katika kushambulia na wakafanikiwa. Kocha huyo alisema kwa aina ya uchezaji wa Ruvu kama hujaisoma ni ngumu kuwafunga kirahisi kwa sababu wamekuwa wakiingia kwa mbinu ya kuzuia.Alisema bado wana kazi kubwa mbele hivyo wataendelea kupambana katika michezo ijayo kufanya vizuri zaidi. Kwa upande wake, Kocha wa Ruvu Shooting, Abdulmutik Haji alisema magoli mengi waliyofungwa yametokana na uzembe hasa kwa viungo wakabaji waliokuwa wakipoteza mipira ovyo na kupokwa na wekundu hao wa Msimbazi.Alisema waliingia kwa tahadhari wakiiheshimu Simba kwa kuwa ni timu kubwa na walitaka kucheza kwa kujihami lakini mambo yalibadilika na mbinu zao zilikwama. “Magoli mengi tuliyofungwa ukiangalia mipira tulikuwa nao sisi lakini tulikuwa tunany’ang’anywa wanaenda wanatufunga, hatukucheza vizuri, tulifeli kimbinu,” alisema."
d862361974270e180941553285c430746e607449," KWA kuzingatia kauli ya Rais John Magufuli aliyoitoa Ikulu jijini Dar es Salaam juzi, kuwa baadhi ya viongozi wa Serikali hawaelewani na wanalumbana, Waziri wa Afya, Maendeleo ya Jamii, Jinsia, Wazee na Watoto, Ummy Mwalimu, amemkaribisha kwa bashasha Katibu Mkuu wa Wizara hiyo, Dk Zainabu Chaula.Dk Chaula kabla ya kuteuliwa kuwa Katibu Mkuu wa Wizara ya Afya, Maendeleo ya Jamii, Jinsia, Wazee na Watoto, alikuwa Naibu Katibu Mkuu katika Ofisi ya Rais,Tawala za Mikoa na Serikali za Mitaa (Tamisemi).Katibu huyo mkuu mpya anachukua nafasi ya Dk Mpoki Ulisubisya, ambaye ameteuliwa na Rais kuwa balozi. Katika hotuba yake kwa taifa wakati akiwaapisha viongozi mbalimbali akiwemo Dk Chaula, Rais Magufuli alionesha kukerwa na baadhi ya viongozi kulumbana na kutumiana ujumbe wa simu na wengine kufikia hatua ya kutukanana. Miongoni mwa viongozi aliowataja kuwa hawaelewani na walikuwa wakitumiana ujumbe wa simu ni Waziri Ummy na Katibu wake mpya, Dk Chaula.Kutokana na viongozi hao wawili ambao Rais Magufuli alisema kuwa wote wanatoka mkoani Tanga kulumbana, ameamua kumteua Dk Chaula kuwa Katibu Mkuu wa Wizara hiyo ili wakae pamoja na kama ni kulumbana, basi walumbane vizuri. Kwa kuonesha kutii kauli ya Rais, Waziri Ummy kupitia ukurasa wake wa Twitter, ameoneka kumpokea Dk Chaula kwa tabasamu na kumtaka washirikiane katika kuendeleza juhudi za kuboresha huduma za afya nchini.Mbali na kumpokea Dk Chaula, Ummy pia kupitia ukurasa wake huo wa Twitter, alimshukuru Dk Ulisubisya kwa ushirikiano mkubwa aliompatia katika kusimamia sekta ya afya nchini na kumtakia kila heri katika majukumu yake mapya. Pamoja na malumbano yao, Rais Magufuli aliwapongeza Waziri Ummy na Dk Chaula kwa kufanya kazi nzuri katika sekta ya afya. Viongozi wengine aliowataja kulumbana ni Mkuu wa Wilaya ya Nyasa pamoja na Mkurugenzi Mtendaji wa Halmashauri hiyo, Mkuu wa Wilaya ya Gairo na Mbunge wa Jimbo hilo, huku akisema kuwa malumbano yaliyokuwepo kati ya Mkurugenzi wa Jiji la Dodoma na Mkuu wa Wilaya, yamekwisha baada ya yeye Rais kuwatumia ujumbe maalumu."
d878e173af778553972679125cbecc579fa8c63f," TANZANIA katika kipindi cha miaka minne kuanzia sasa itakuwa na uwezo wa kubangua asilimia 60 ya korosho zote zinazozalishwa nchini.Kwa sasa, inazalisha tani 313,000 na lengo ni kuzalisha tani 600,000 kuanzia mwaka 2023/2024.Hayo yalisemwa na Kaimu Mkurugenzi wa Bodi ya Korosho Tanzania, Francis Alfred jijini Dar es Salaam alipokuwa anazungumzia Siku ya bidhaa za kimkakati kwenye Maonesho ya 43 Biashara ya Kimataifa yanayoendelea katika Viwanja vya Mwalimu Julius Nyerere, Barabara ya Kilwa, Dar es Salaam.Alisema kubangua korosho wenyewe kutasaidia kukamata masoko ya nchi mbalimbali ikiwemo katika ukanda wa Afrika Mashariki, kwani kwa sasa soko la nje kwa korosho zisizobanguliwa ni katika nchi mbili pekee za Vietnam na India, hivyo kuwepo kwa ufinyu wa soko kutokana na kuuza korosho ghafi.Aidha, alibainisha kuwa uzalishaji wa korosho kwa sasa ni takribani tani 313,000 kwa mwaka na wamejiwekea lengo ifikapo mwaka 2023/2024 kuzalisha korosho tani 600,000 na sambamba na hilo wanahitaji kiasi kikubwa kubanguliwa nchini kwani kwa sasa asilimia 24 pekee ya korosho inayozalishwa inabanguliwa nchini.Alisema katika maonesho hayo wamepata kampuni za kununua korosho ikiwemo kampuni ya Sunshine na wadau mmoja mmoja na kwa kushirikiana na wadau mbalimbali wamepata soko kubwa la wananchi kununua na kwenda kuuza, kwani wao wamekuwa wakiuza kwa bei nafuu hasa zile zilizobanguliwa na serikali.Alibainisha kuwa, awali kiasi kikubwa kilikuwa kikiuzwa nje kwa korosho zisizobanguliwa, lakini sasa wanasisitiza katika uwekezaji wa kubangua korosho nchini na matumizi ya bidhaa za"
d897658c3347a799c08c8a175499e041b13d270e," WAKULIMA 8,000 wa zao la korosho mkoani Lindi kutoka vyama vya msingi vya ushirika 70, wamelipwa Sh bilioni 10 kufikia mwezi uliopita.Hayo yameelezwa na Mkuu wa Mkoa wa Lindi, Godfrey Zambi alipokuwa akizungumza na wakuu wa wilaya, wakurugenzi, wenyeviti wa halmashauri na wadau wa afya, katika ukumbi wa mikutano wa Kaagwa mjini hapa.Alisema kwamba wakulima bado waendelee kusubiri, kwani unafanyika ukaguzi wa mashamba yao kwa wale ambao waliopeleka korosho ghafi katika Maghala.“Tuwaambie wakulima wetu kuwa unafanyika ukaguzi wa mashamba yao au unafanya uhakiki ili kupata kuelewa wenye mashamba au ndio wale wanaokiuka,” alisema.Zambi alisema kwamba uhakiki ukifanyika, malipo nayo yanafuatia na fedha zinalipwa bila tatizo lolote.“Kama mnavyojua fedha za serikali huwa inatoka baada ya kufanyika ukaguzi au uhakiki, hazitolewi kiholela,” alisema na kuongeza kuwa kila chama cha msingi cha ushirika, wakulima wake wanafanyiwa uhakiki, kama ndio waliolikusanya korosho zao na kupeleka katika vyama hivyo.Mkoa wa Lindi una vyama vya msingi vya ushirika vipatavyo 147. Kati ya hivyo ni 70 ndivyo vishalipwa fedha za wakulima katika msimu wa mwaka huu.Ununuzi na ulipwaji unafanywa na Benki ya Maendeleo ya Wakulima Tanzania.Shughuli hizo zilianza tangu msimu wa Oktoba, mwaka huu. Wakulima wengi wanataka fedha kipindi hiki kutokana na kujiandaa na kilimo cha ufuta na watoto kwenda shuleni mwakani."
d899d9750e073d928bee63a8b98bcacc71c19da5," KAMPUNI inayotengeneza vigae vya Twyford ya KEDA (Tanzania) Ceramic, imesema inatarajia kutoa kodi ya zaidi ya Sh bilioni 27.12 ifikapo 2026.Msaidizi wa Mkurugenzi wa kampuni hiyo inayomilikiwa na raia wa China, Bruce Ni, alisema malengo hayo yanatokana na ushirikiano mzuri wanaopata kutoka serikalini.Alisema tangu waanze uzalishaji Novemba 2017, wameshalipa kodi ya takribani Sh bilioni 22.6.Alikuwa akitoa taarifa kwa ujumbe wa nchi wanachama wa Jumuiya ya Maendeleo Kusini mwa Afrika (SADC) waliotembelea kiwanda hicho mwishoni mwa wiki.Alisema uzalishaji unaendelea vizuri na wana ushirikiano mzuri na serikali kutokana na kutembelewa na watendaji akiwamo Waziri Mkuu, Kassim Majaliwa.Bruce alisema wanashirikiana vizuri kufanyia kazi changamoto mbalimbali wanazokutana nazo. Hata hivyo, alisema uingizaji mkubwa wa vigae kutoka nje ni changamoto inayowayumbisha katika soko la ndani.Alisema kuanzishwa kwa kiwanda hicho ni kutekeleza sera ya viwanda ya Rais John Magufuli. Kwa mujibu wa Bruce, kiwanda hicho kilichopo Chalinze, mkoani Pwani, kimewezesha ajira za moja kwa moja kwa Watanzania zaidi ya 1,000 na wasio wa moja kwa moja zaidi ya 3,000.“Pamoja na kuwezesha ajira kiwandani, tuna hoteli na madereva kwa magari tunayotumia, tumechangia vifaa vya ujenzi kwa kliniki ya Ruvu na nyumba za wahudumu,” alisema Bruce.Malighafi ya kuzalisha vigae kiwandani hapo asilimia 95 zinatoka nchini hususani mikoa ya Dar es Salaam, Pwani, Kilimanjaro, Tanga, Morogoro, Iringa na Dodoma.Alisema mahitaji ni tani 370,000 kwa mwaka sawa na zaidi ya tani 1,000 kwa siku na wanazalisha vigae meta za mraba milioni 11 kwa mwaka.Bruce alisema hivi sasa wanafanyakazi na zaidi ya wachimbaji wadogo 100 na wanatarajia kuongeza kutokana na mpango wa kuingia katika soko la nchi nyingi za SADC.Kampuni hiyo inauza bidhaa zake kwa asilimia 30 katika soko la nje na nchini inauza kwa asilimia 70.Katika nchi za SADC wana soko Zambia na Jamhuri ya Kidemokrasia ya Congo (DRC) .Katika Jumuiya ya Afrika Mashariki (EAC) wanauza Uganda, Rwanda na Burundi. Kiwanda hicho kilianza uzalishaji mwaka juzi kwa uwekezaji wa Dola za Marekani milioni 56. Pia wamewekeza Kenya, Senegal na Ghana."
d8a53489430e4a34f8de93aa599d5e4dd954b414," SERIKALI imeanza kulipa wananchi sehemu ya deni la Sh bilioni 1.4, ambayo ni fidia kwa watu ambao wamepitiwa na bomba na laini, inayosafirisha umeme wa gesi kutoka mkoani Mtwara.Hayo yamesemwa na Naibu Waziri wa Nishati, Subira Mgalu wakati akizungumza wananchi wa Kijiji cha Njopeka wilayani Mkuranga, na kueleza kuwa fidia hiyo ilichelewa na kuleta malalamiko, lakini tayari malipo yameanza.Mgalu alisema tayari wananchi wa maeneo ya Dar es Salaam, wamelipwa Sh milioni 500 kwa Mei na mwezi huu watalipwa wilaya ya Mkuranga na kisha Dar es Salaam na kumalizana nao.“Kuanzia Agosti hadi Desemba kila mwezi tutakuwa tunafanya malipo, wilaya nyingine ni Kibiti na Rufiji ambako madai yao siyo makubwa kama ilivyo kwa Dar es Salaam na Mkuranga,” alisema Naibu Waziri Mgalu.Alisema hadi Desemba mwaka huu, watu wote watakuwa wamelipwa fedha zao za fidia ya maeneo yao; na kama kutakuwa na upungufu na malalamiko yatafanyiwa kazi ili kila mtu apate haki yake ili kufanikisha usambazaji wa umeme wa gesi ambao una gharama nafuu.“Mtwara tumejenga mtambo wa kuzalisha umeme wa gesi megawati 300 ambapo utaenda hadi Kinyerezi kwani serikali inataka kuwe na umeme mwingi wa kuweza kutoasha matumizi yakiwemo ya viwanda na matumizi ya wananchi kwa ajili ya shughuli mbali mbali,” alisema Mgalu.Mbunge wa Mkuranga na Naibu Waziri wa Mifugo na Uvuvi, Abdala Ulega alisema kamati ya kufuatilia malipo ya fidia kwa wananchi, walikutana na Naibu Waziri wa Nishati na kufuatilia malipo hayo.Ulega alisema malipo hayo yalichelewa tangu mwaka 2017 na makubaliano yalifikiwa na malipo kuanza kutolewa na kuomba yalipwe awamu kwa awamu kati ya Dar es Salaam na Mkuranga."
d92fcd0792f47772fdfc7b553b26382218e5f2d4," Kiwango cha sasa cha ukuaji wa uchumi ni asilimia 7, kiwango cha kupungua umasikini ni asilimia 2, jambo ambalo linaonesha kuwa kila juhudi inachukua mwelekeo wake.Rais Kikwete alisema kutokana na asilimia 75 ya Watanzania, kuachwa mbali na faida za ukuaji wa uchumi, unaochangia kuongezeka kwa tofauti ya usawa.“Changamoto kubwa ni kilimo... sekta zingine zinaongezeka kwa karibu asilimia 20, lakini si kilimo ambacho kinakua kwa asilimia 4.3,” Rais alisema jana wakati wa kufungua Mkutano wa Baraza la Taifa la Biashara.Alisema kushindwa kuinua kilimo, uvuvi na ufugaji, kunaendelea kushusha juhudi za ukuaji wa Pato la Taifa kwa zaidi ya asilimia 10.“Kama tutafanikiwa kujumuisha sekta ya kilimo katika uchumi kwa angalau asilimia sita, ukuaji wa Pato la Taifa utakuwa kwa kasi mpaka asilimia 10 na zaidi … na utaweza kuona matokeo yake,” alisema Rais ambaye ni Mwenyekiti wa TNBC.Rais Kikwete alitaja baadhi ya ufumbuzi wa matatizo ya kilimo, ikiwa ni pamoja na serikali kufanya wajibu wake katika sera na kutambua vikwazo inavyokabili sekta hiyo, ambayo ni uti wa mgongo wa uchumi na kushiriki ipasavyo kwa sekta binafsi.“Sekta binafsi inapaswa kuongeza thamani kwenye mazao ya kilimo wakati kusambaza pembejeo na vifaa vingine kusiwanyonye wakulima,” alisema Rais, ambaye alihudhuria mkutano huo akitokea moja kwa moja Afrika Kusini, alikokwenda kwa ajili ya maziko ya Nelson Mandela.Alisema majadiliano katika mkutano huo, yanatakiwa kulenga katika ustawi wa taifa na si ubinafsi."
d93722c9c7b1c70aadc0ad14da0c332eee58a4a0," KOCHA Mkuu wa timu ya soka ya Taifa, Taifa Stars, Emmanuel Amunike amesema Cape Verde ni timu nzuri kwa sababu ina wachezaji wengi wanaocheza Ureno ndio maana wameanza maandalizi mapema ya mchezo wao. Kocha huyo alisema, pamoja na uzuri wao, lakini wanakwenda kushinda. Stars inatarajiwa kucheza na Cape Verde mjini Praia, Oktoba 12 mwaka huu, ikiwa ni mechi ya kufuzu fainali za Afrika mwakani zinazotarajiwa kufanyika Cameroon.Akizungumza jana Dar es Salaam saa chache kabla ya mazoezi ya kikosi chake kwenye uwanja wa JMK Park, Amunike alisema ushindi ni muhimu ili kujiweka katika nafasi nzuri kufuzu. “Maandalizi ni mazuri wachezaji wa ndani wapo wote kambini na tunaenda Cape Verde kwenda kushinda japo najua tutakutana na upinzani,” alisema Amunike. Pia alisema wachezaji waliopo kwenye kikosi wanatakiwa kujituma kwa sababu kuitwa timu ya taifa ni fahari na kunasaidia kujenga wasifu wake.Naye mshambuliaji Thomas Ulimwengu anayecheza Al Hilal ya Sudan alisema wanaamini maandalizi waliyopata yatasaidia kwenda kufanya vizuri na kuwaomba Watanzania kuwasapoti. “Naamini tutafanya vizuri na kila mtu hapa anatamani kushinda ili tuandike historia nyingine baada ya kipindi kirefu ambacho Tanzania imekosa nafasi ya kushiki mashindano hayo makubwa barani Afrika,” alisema Ulimwengu. Ulimwengu amekuwa mchezaji wa kwanza anayecheza nje kuwasili katika kambi ya Taifa Stars na juzi alianza mazoezi na wenzake aliowakuta wanaocheza ndani.Katika mazoezi hayo Kocha Amunike alifanya pamoja na wachezaji kuanzia mwanzo hadi mwisho huku akionesha ufundi mkubwa katika kusakata kabumbu na kufunga mabao kwa kutumia mguu wake wa kushoto. Baada ya mchezo wa kwanza utkaochezwa Oktoba 12, Stars itarudiana na Cape Verde siku nne baadae kwenye Uwanja wa Taifa, Dar es Salaam. Tutashinda"
d95158fa1adbd3f9b284dda815ec2776c53f1613," Mwenyekiti wa Kamati ya Bunge ya Nishati na Madini, Mbunge wa Lupa, Victor Mwambalaswa, alisema hayo juzi wakati wa kupokea shehena ya mwisho ya mabomba ya ujenzi wa bomba la gesi asilia kutoka Mtwara na Songo Songo hadi Dar es Salaam.Mwambalaswa amesema, kiasi hicho cha fedha ndicho kinachotumika na taifa kuagiza mafuta ya kuendesha mitambo mbalimbali ambapo baada ya gesi kufika Dar es Salaam, fedha hizo sasa zitaelekezwa kwenye maeneo mengine kuleta maisha bora kwa kila Mtanzania.Mwambalaswa alisema utekelezaji wa mradi huo utaleta manufaa makubwa kwa wananchi hasa maeneo gesi asilia inapopatikana. Alisema huduma mbali mbali za jamii kama vile maji, umeme, afya, elimu na miundombinu zitatolewa au kuboreshwa na mapato ya kodi za Halmashauri na ajira kwa wazawa vitaongezeka.Akimkaribisha mgeni rasmi, Katibu Mkuu wa Wizara ya Nishati na Madini, Eliakimu Maswi, alizitaja baadhi ya faida ambazo wananchi wa Mtwara na Lindi watafaidika nazo kuwa ni pamoja na ujenzi wa mitambo ya kusafishia gesi itakayojengwa Madimba na Songo Songo.“Kila mtambo utahitaji wafanyakazi wa moja kwa moja wapatao sitini watakaoendesha mitambo hiyo. Vile vile, kutahitajika watu watakaotoa huduma ya chakula, afya, usafiri pamoja na huduma nyingine za kijamii,” alisema.Kuhusu ujenzi wa kiwanda cha saruji cha Kampuni ya Dangote, Maswi alisema kitatoa ajira rasmi kwa wananchi takribani 500 na zisizo rasmi kwa takribani watu 800.Aidha, ujenzi wa kiwanda kingine cha saruji cha Kampuni ya Meis kitatoa ajira kwa wananchi takribani 1,000. Maswi alisema, Wizara ya Nishati na Madini, imetenga fungu maalumu ambalo litatumika kuwapatia umeme wananchi wa vijiji vyote vinavyopitiwa na bomba gesi.Sambamba na faida hizo za jumla, Maswi alisema pia sehemu ya gesi itakayozalishwa katika maeneo ya Mnazi Bay, Ntorya na katika kina kirefu cha maji, itaendelea kutumika kuzalisha umeme kwa matumizi ya mikoa ya Mtwara na Lindi pamoja na mikoa mingine inayopakana nayo.Aidha bomba la kusafirisha gesi limeweka matoleo ya kuchukulia gesi asilia katika miji ya Mtwara, Lindi, Kilwa na Mkuranga, ili kuhakikisha kuwa maeneo hayo yanapata gesi asilia ya uhakika kwa ajili ya viwanda na matumizi mengine.Mkurugenzi Mkuu wa Shirika la Maendeleo ya Petroli (TPDC), Yona Kilaghane, alisema mazungumzo ya ujenzi wa mitambo ya yameanza kati ya TPDC, kupitia Wizara ya Nishati na Madini na kampuni za Statoil, British Gas (BG), Ophir pamoja na Exxon."
d9a08adc801c17e65c72f9158f118c1fd51424cf," WAZEE wa Baraza katika kesi ya mauaji inayomkabili mkazi wa Mchikichini, Yusuph Mussa anayedaiwa kumuua mkewe, wameieleza Mahakama ya Hakimu Mkazi Kisutu kuwa, upande wa mashitaka wameshindwa kuthibitisha mashitaka hayo, hivyo wanamuona mshitakiwa hana hatia.Wakitoa maoni yao katika kesi hiyo jana mbele ya Msajili wa Mahakama Kuu, Pamela Mazengo walidai kati ya mashahidi wote tisa waliotoa ushahidi dhidi ya mshitakiwa huyo, hakuna hata mmoja aliyeeleza kuwa alimuona akitekeleza nia hiyo ovu.Hatua ya wazee hao ambao ni washauri wa mahakama imetokana na kufungwa kwa ushahidi wa pande zote mbili pamoja na mawasilisho yaliyofanywa na mawakili kama mshitakiwa ana hatia au la. Wazee hao walidai ushahidi wa upande wa mashitaka una mashaka mengi na hauna muunganiko wa matukio yaliyotokea wakati wa kifo cha marehemu, Fatuma Mbaga.Walidai mashahidi pamoja na mshitakiwa waliieleza mahakama kuwa sababu ya kifo ilidhaniwa imetokana na shoti ya umeme lakini upande wa mashitaka umeshindwa kuwaleta mafundi umeme ili kuthibitisha kama ni kweli nyumba ya mshitakiwa na marehemu ilikuwa na shoti na walirekebisha tatizo hilo kabla ya tukio.Pia walidai mahakama haikuletewa tiketi ya ndege aliyosafiria mshitakiwa kwenda Mwanza kama alivyodai wala tiketi za gari aliyotumia askari mpelelezi kwenda kuchunguza kama baba wa mshitakiwa ni mzima au amekufa.Walidai mpelelezi alishindwa kwenda kwenye kampuni aliyokuwa anafanyia kazi baba wa mshitakiwa ili kuthibitisha kama ni mzima licha ya jitihada za kwenda Mwanza kujua ukweli.“Kuna maswali mengi katika kesi hii kwa sababu daktari alieleza kuwa kifo cha marehemu kilisababishwa na matatizo kwenye ubongo yaliyosababisha kuvuja damu, michubuko sehemu za haja kubwa na ndogo na alivunjika mgongo je, yote haya yamesababishwa na hitilafu ya umeme? Alihoji mzee wa baraza.Kutokana na hali hiyo, walidai kuwa mshitakiwa hana hatia kwa sababu ushahidi uliotolewa ni wa hisia hivyo, mahakama imuachie huru. Awali, upande wa utetezi ukiongozwa na Wakili Robert Kusalika ulidai kuwa ushahidi wa upande wa mashitaka ni wa mazingira na kwamba hakuna mtu aliyemuona mshitakiwa akitenda kosa. Kusalika alidai ushahidi uliotolewa umekata kata hivyo haumuunganishi moja kwa moja mshitakiwa na tukio hilo.Msajili Mazengo alisema ni wajibu wa upande wa mashitaka kuhakikisha wanathibitisha mashitaka bila kuacha shaka. Alisema kwamba hakuna shaka kuwa Mbaga alikufa kwani daktari aliyechunguza mwili huo aliithibitishia Mahakama na kwamba mshitakiwa na marehemu walikuwa mke na mume ambao waliishi pamoja.Pia aliwataka wazee hao kutoa maoni yao kuhusu kesi hiyo kwa mujibu wa sheria kama mshitakiwa alihusika na tukio hilo na ushahidi uliotolewa na kuhusu tarehe ya kifo cha marehemu. Mussa anadaiwa kuwa Mei 11 ,2015 eneo la Jangwani, Ilala, Dar es Salaam, alimuua kwa makusudi Mbaga."
d9adfbd38a7b1e1906801044e968e63f7d6e7ca3," IKIWA imebaki siku moja kwa Chama Cha Mapinduzi (CCM) Mkoa wa Iringa kupata mwenyekiti wake mpya, Waziri Mkuu mstaafu, Mizengo Pinda ametaja sifa mahususi inayopaswa kutumiwa na wapiga kura wa chama hicho kumpata kiongozi bora.Pinda ambaye pia ni mlezi wa chama hicho wa mkoa wa Iringa aliitaja sifa hiyo wakati akizungumza na makada wa chama hicho juzi mjini Iringa kuwa ni yule mwenye uwezo wa kuvunja makundi na kukifanya chama hicho kiwe timu moja. Uchaguzi huo unafanyika kesho ili kujaza nafasi iliyoachwa wazi na Albert Chalamila ambaye Julai, mwaka jana aliteuliwa na Rais Dk John Magufuli kuwa Mkuu wa Mkoa wa Mbeya.Halmashauri Kuu ya Taifa ya CCM iliyokutana hivi karibuni jijini Dar es Salaam iliwateua wagombea watatu, Vitus Mushi, Amani Mwamwindi na Dk Abel Nyamahanga kati ya wagombea 58 waliojitokeza, kuwania nafasi hiyo. Wakati Mushi ni diwani mstaafu na mjumbe wa kamati ya siasa ya Manispaa ya Iringa, Mwamwindi ni Meya mstaafu na diwani wa Kata ya Mlandege na Dk Nyamahanga, ni Mkufunzi wa Chuo Kikuu cha Ruaha (RUCu) cha mjini Iringa.Akizungumza na makada hao, Pinda alisema: “Msichague mwenyekiti wenu kwa misingi ya ukabila...huyu wa hapa hapa, yule sijui wa wapi hatuzungumzi ukabila katika nchi yetu, ni dhambi kubwa, kubaguana kwa misingi ya ukabila na udini.” Alisema mkoa wa Iringa unahitaji mwenyekiti atakayesema yaliyopita si ndwele wagange yajayo baada ya chama hicho kukumbwa na mpasuko katika Uchaguzi Mkuu wa 2010 na 2015 uliosababisha wapoteze jimbo la Iringa Mjini na Halmashauri ya Manispaa ya Iringa kwa Chama cha Demokrasia na Maendeleo (Chadema).“Tunahitaji mwenyekiti mwenye uwezo wa kuongoza watu, huu ni mtihani kwa wapiga kura wetu, sisi kazi yetu ni kusaidia kuwaeleza, tupeni mwenyekiti mwenye uwezo wa kuongoza wanachama bila kutugawa ili tuvuke salama katika chaguzi zote zijazo,” alisema. Alisema mwenyekiti mwenye sifa hizo akipatikana, na akashikamana vizuri na wanachama, chama na jumuiya zake, mkoa wa Iringa wataushinda hata katika maeneo yanayodhaniwa hayawezekani kama ilivyo kwa jimbo la Iringa Mjini.Wakati huo huo, Pinda ametoa rai kwa Umoja wa Vijana wa CCM (UVCCM) katika mkoa huo kukisaidia chama kupata wagombea wanaokubalika na wananchi badala ya viongozi. “Kupima nani anakubalika katika jamii sio kazi ngumu, waambieni vijana wapitepite kwa wananchi wajue katika hao wanaotajwatajwa nani anafaa kuwa kiongozi wao, halafu waturudishie majibu,” alisema.Alisema chama kikipata maoni yanayofanana kutoka kwa makundi tofauti, yatakirahisishia chama kupata wagombea wanaokubalika kwa wananchi na hivyo kurahisisha kazi wakati wa chaguzi. “Ole wenu viongozi mbadili maoni ya watu na kuwabeba watu kwa kutumia madaraka yenu, kama mtu hafai lakini kwasababu ya hongo akapenyapenya, mkienda kwa wananchi mtapigwa tu, njia rahisi ya kuzuia kupigwa ni kupata maoni ya wananchi bila upendeleo wowote,” alisema.Pinda anayetarajia kuwa msimamizi wa uchaguzi huo alisema baada ya mkoa huo kupata mwenyekiti wake na kukamilisha safu yake ya uongozi atarudi na kushirikiana na viongozi hao kukiimarisha chama. “Nitarudi kufanya kazi ya chama, nataka kutembelea kata zote za mkoa huu, nizungumze na wanachama wetu wakati tukijiandaa kwa chaguzi mbalimbali za viongozi wa serikali,” alisema."
d9c9feada8b7a022f06510a07a6139875a0dfc0e," SEKTA ya afya nchini inakabiliwa na uhaba mkubwa wa madaktari bingwa wa macho na kusababisha daktari mmoja kuhudumia wagonjwa milioni 1.5 kwa mwaka.Hayo yamebainishwa na Dk Raimund Balmes ambaye ni Rais wa Shirika la Madaktari Bingwa wa Macho kutoka nchini Ujerumani (DKVB) wakati wa mahojiano na gazeti hili yaliyofanyika katika Hospitali Teule ya Dk Atman iliyopo katika eneo la Kristu Mfalme Manispaa ya Sumbawanga.Hospitali hiyo inamilikiwa na Kanisa Katoliki Jimbo la Sumbawanga kwa kushirikiana na serikali. Akifafanua, Dk Balmes alisema timu ya madaktari 28 wakiwemo madaktari bingwa wa macho kutoka Ujerumani, imeweka kambi katika hospitali hiyo kwa wiki mbili, na tayari imeshahudumia wagonjwa wa macho 900 huku 120 wakiwa wamefanyiwa upasuaji wa mtoto wa jicho.Aliongeza kuwa pia wamepokea na kuwahudumia wagonjwa kutoka nchi jirani ya Zambia na kutoka katika Jiji la Nairobi nchini Kenya. Akizungumzia uhaba wa madaktari bingwa nchini, Daktari Bingwa wa Macho kutoka Hospitali ya Ilembula mkoani Njombe aliyefuatana na timu hiyo, Dk Evies Msigomba alisema masomo ya madaktari bingwa wa macho ni ghali.Akizungumzia ujio wa madaktari hao, Kiongozi wa Madaktari Bingwa, Dk Marcus Strotkoetter kutoka Shirika la madaktari bingwa kutoka Ujerumani “InterPant Germany”, alisema shirika hilo kwa kushirikiana na Shirika la Germany Committee Against Blindness (DKVB) kwa pamoja walianza kutoa huduma bure kwa wagonjwa wenye matatizo mbalimbali tangu 2010.“Kwa miaka hiyo nane kuanzia 2010 hadi mwaka huu kila mwaka madaktari 28 wakiwemo madaktari bingwa wa magonjwa mbalimbali wakiwemo wa macho kutoka Ujerumani wamekuwa wakija nchini Tanzania na kutoa huduma bure katika Hospitali Teule ya Dk Atman,” alisema Dk Strotkoetter.“Katika kipindi hicho idadi ya wagonjwa wapatao 3,000 tumewahudumia baadhi yao wanatoka katika nchi za Zambia na Kenya.... Sio tu tunatoa matibabu bure, lakini pia kwa utaalamu mkubwa ambao ni gharama kubwa katika hospitali zingine nchini. Kwa kufuata kalenda yetu, kila mwaka tunakuja mara mbili kwa mwaka tukijishughulisha na huduma za uponyaji za kimisionari na utume,” alisisitiza."
d9e12fec63d883964d1822d69200472877cff3e2," MKUU wa Majeshi ya Ulinzi (CDF), Jenerali Venance Mabeyo amewataka Watanzania kuwa watulivu wakati vyombo vya dola vikihakikisha vinakomesha mauaji ya watoto mkoani Njombe.CDF Mabeyo aliyasema hayo mkoani humo jana aliwapowasili kwa ajili ya ziara yake ya siku mbili na kukutana na Mkuu wa Operesheni Maalumu za Jeshi la Polisi, Liberatus Sabas. Alisema yupo mkoani Njombe kwa makusudi maalumu baada ya kutokea kwa matukio hayo ya mauaji ambayo yamewatia hofu wananchi. “Sisi baada ya matukio haya kama Kamati ya Ulinzi na Usalama tulileta timu ili ishirikiane na vyombo vingine vya ulinzi na usalama kufanya uchunguzi makini na wa kina juu ya matukio haya,” alieleza.Alisema timu zote zilizopo mkoani humo zimeendelea kufanya kazi vizuri na kuwataka wananchi watulie na kuviachia vyombo hivyo kufanya kazi ili kuhakikisha watu wote waliofanya mauaji hayo wanabainika. “Na sababu za mauaji zinafahamika, na taratibu za kisheria zinachukuliwa dhidi yao, na baada ya muda mfupi mtasikia watafikishwa mbele ya sheria.Pasiwepo na hofu kwamba suala hili limekuwa la kitaifa zaidi, hapana. Suala hili linahusu pengine familia moja moja na sababu zinajionesha zaidi ni la kifamilia zaidi. Sasa lazima hatua zichukuliwe ili lisiingie kwa wengine,” alisema. Aidha, alifafanua kuwa ujio wake mkoani Njombe kunatokana na ukweli kuwa vyombo vyote vya ulinzi na usalama hufanya kazi kwa kushirikiana.“Lakini mimi ni Mwenyekiti wa vyombo vya ulinzi na usalama nina wajibu, katika hili kwa hiyo msiseme jeshi limeingilia kati hapana, jeshi halijafikia hatua ya kuingiza jeshi. Vyombo vyote vinashirikiana kujua ni akina nani wamehusika, sababu za kuhusika, wametumia mbinu gani, mbinu ambazo ni za kawaida hazihitaji jeshi kuzibaini. Na ndio maana hawa waliobainika wanafikishwa kwenye vyombo vya sheria,” alifafanua. Watoto takribani 10 wameshauawa tangu mauaji hayo yaanze kuripotiwa mkoani humo kuanzia Desemba, mwaka jana.Miili ya watoto hao imekutwa ikiwa imenyofolewa baadhi ya viungo kama matumbo, vidole, pua na macho. Wauaji hao pia wamekuwa wakinyofoa viungo vya siri vya watoto hao. Waziri Mkuu, Kassim Majaliwa Ijumaa wakati akihitimisha Bunge, alisema tayari watu 29 wameshakamatwa kutokana na matukio hayo, na kwamba uchunguzi bado unaendelea. Miongoni mwa waliokamatwa ni wafanyabiashara maarufu wa eneo hilo pamoja na waganga wa jadi."
d9fdf4c7b9b51b1b538a558379cb7656240dc869," WAZIRI wa Kilimo, Japhet Hasunga ameshuhudia hafl a ya utiaji saini mikataba ya ubanguaji korosho kati ya Bodi ya Nafaka na Mazao Mchanganyiko Tanzania na wenye viwanda vya ndani ili bidhaa hiyo iweze kubanguliwa hapa nchini hatimaye kuongeza wigo wa ajira kwa Watanzania.Mkurugenzi wa Bodi ya Nafaka na Mazao Mchanganyiko Tanzania, Dk Hussein Mansoorndiye ametia saini kwa niaba ya serikali na kampuni nne zimesaini mikataba ya awali kuanza kazi hiyo ambazo ni kampuni ya Hawte Investment Co. Ltd, Micronix Mtwara, Korosho Afrika, pamoja na Micronix- Newala.Akizungumza hivi karibuni wakati wa hafla hiyo, Waziri Hasunga alisema kuwa serikali imepitia vifungu vyote vya kisheria kabla ya kuanza kuingia makubaliano na kampuni hizo kwa ajili ya ubanguaji wa korosho.Kampuni hizo zimeingia mikataba ya kubangua jumla ya tani 7500 kwa hatua za awali ambapo kampuni ya Hawte Investment Co. Ltd ina uwezo wa kubangua tani 2000 kwa mwaka ambayo imesaini mkataba wa tani 1500. Nyingine ni Kampuni ya Micronix ya mjini Mtwara tani 2400 kwa mwaka ambayo imeingia mkataba wa tani 1200, Kampuni ya Korosho Afrika ya Mjini Tunduru mkaoni Ruvuma tani 5000 kwa mwaka imeingia mkataba wa kubangua tani 2400 na kampuni ya Micronix ya wilayani Newala yenye tani 5000 kwa mwaka imeingia mkataba wa kubangua tani 2400.Alisema kazi hiyo ya ubanguaji tayari ilikuwa imeshaanza kupitia Shirika la Kushughulikia Viwanda Vidogo Vidogo (Sido) ambalo tayari limeajiri wafanyakazi 160. Waziri Hasunga alisema kuwa shirika hilo pamoja na majukumu mengine lakini lilikuwa na kazi mbili ambazo ni kuhakikisha wanatengeneza vipuli na mashine mbalimbali ambazo zimeharibika pamoja na kuhamasisha wabanguaji wadogo wadogo na kuwasajili."
da058bfb9d85e11d0d012e56ebf0b1c0b09b418f," KIKOSI cha timu ya soka ya taifa ya Tanzania Bara, Kilimanjaro Stars tayari kimeingia kambini kujiandaa na michuano ya kombe la Chalenji kwa nchi za Afrika Mashariki na Kati (Cecafa) inayotarajiwa kuanza wiki ijayo mjini Kampala.Kikosi hicho kilichopo chini ya kocha, Etienne Ndayiragije akisaidiwa na Selemani Matola na Juma Mgunda kilianza mazoezi jana jioni kwenye Uwanja wa Uhuru, Dar es Salaam. Akizungumza jana, Matola alisema wachezaji wote 32 wameshaingia kambini na wameshaanza mazoezi hayo ya awali kujipanga kuendeleza upinzani kwenye michuano hiyo kama ilivyokawaida yao.“Wachezaji wote tuliowaita wameshawasili kambini tangu juzi na wengine wanaotoka nje ya Dar es Salaam, waliungana na timu leo asubuhi (jana) katika programu ya awali ya mazoezi mepesi,” alisema Matola.Matola aliongeza kwamba michuano hiyo itakuwa na upinzani mkali kutokana na timu kuonekana kufanya maandalizi ya nguvu. Michuano hiyo inatarajiwa kushirikisha timu 12 zilizopangwa kwenye makundi matatu, ambapo Kilimanjaro Stars ipo kundi C pamoja na timu za Kenya, Zanzibar na Djibouti wakati kundi A likiundwa na timu za Uganda, Burundi, Ethiopia, Eritrea, na Kundi B lina timu za Congo DR, Sudan Kusini, Somalia na Sudan."
da5e2fc2250ded2e30b7f4d7cb4602575cfd60b8," Sikukuu ya Eid El Fitr inatarajiwa kuwa kati ya Jumatano, Juni 5 au Alhamisi, Juni 6, mwaka huu. Taarifa rasmi ya Baraza Kuu la Waislamu Tanzania (BAKWATA) iliyotolewa leo, Alhamisi, imesema kuwa sikukuu hiyo itafanyika kulingana na mwandamo wa mwenzi. Kwa mujibu wa taarifa hiyo, Waziri Mkuu Kassim Majaliwa anatarajiwa kuongoza Baraza la Eid litakalofanyika mkoani Tanga ambako ndiko sherehe hizo zitaadhimishwa kitaifa mwaka huu. “Swala ya Eid itaswaliwa katika Msikiti Mkuu wa wa Ijumaa uliopo Barabara ya 10 Ngamiani Tanga Mjini kuanzia majira ya saa 1:30 asubuhi,” imeongeza taarifa hiyo. Mufti na Sheikh Mkuu, Abubakar Zubeir bin Ally amewataka Waislamu na wananchi wote nchini kusherehekea sikukuu hiyo kwa usalama na amani."
da69c1c34a12c895a3d0a52c57daca9fc3bbf82f," Simba inashuka kwenye mchezo huo ikiwa na kumbukumbu ya ushindi mnono wa mabao 4-0 waliopata wiki iliyopita kwenye Dimba la Taifa jijini Dar es Salaam.Vinara hao wa Ligi Kuu Bara, wanahitaji sare tu ili kusonga mbele au kama kufungwa basi wafungwe si chini ya mabao 3-0.Kama Simba itavuka kwenda hatua inayofuata kuna uwezekano mkubwa wa kukutana na miamba wa Ligi Kuu ya Misri timu ya Al Masry ambao wao wanatarajiwa kushuka dimbani kesho kuvaana na Green Buffaloes ya Zambia ambayo kwenye mchezo wao wa awali waliifunga mabao 4-0.Simba wamesafiri na wachezaji wao wote muhimu wa kikosi cha kwanza wakiwemo washambuliaji wao hatari, John Bocco na Emmanuel Okwi ambao wanatarajiwa kuongoza mashambulizi kwenye mchezo huo.Akizungumza na gazeti hili saa chache kwamba ya safari hiyo juzi, Kocha wa Simba Mfaransa, Pierre Lechantre alisema, kwenye michuano hiyo amepanga kufanya makubwa ili kuandika historia ndani ya Simba kwa kuifikisha timu hiyo kwenye hatua ambayo haijawahi kufika au hata kuifanya itwae ubingwa.Alisema kuwa hesabu zake kwenye kombe hili amezipiga mapema na anataka kuhakikisha kwenye hatua hizi za awali hapotezi matumaini, hivyo atakuwa akitoa vipigo na kujipa uhakika mapema ili hata akifika kwenye hatua ya makundi timu zingine ziwe zinamuogopa.“Simba kwa miaka mingi haijafanya vizuri kimataifa basi mimi nataka kuandika historia ndani ya timu hii, nitahakikisha naifikisha mbali na hilo ndilo lengo langu kuu,” alisema Lechantre.Simba inashiriki michuano ya kimataifa kwa mara ya kwanza baada ya karibu miaka mitano, kutokana na kukosa nafasi ambapo kwa kipindi chote hicho Azam na Yanga ndizo zilizokuwa zikipokezana ushiriki."
db4d1667675c0233d90ce7f0a3775f900006243e," SERIKALI imejipanga kufunga kamera katika barabara kuu za mikoa na maeneo mengine muhimu kurekodi matukio ya magari yapitayo.Naibu Waziri wa Mambo ya Ndani, Hamad Yusufu Masauni amesema hayo jana mjini Dodoma wakati akijibu swali la nyongeza la Mbunge wa Mbeya Mjini, Joseph Mbilinyi (Chadema).Mbilinyi alihoji kwa nini serikali isifunge kamera barabara zote nchini badala ya kufunga katika barabara ya Dar es Salaam na Morogoro peke yake kuwaondoa polisi barabarani waende kufanya kazi ofisini za kushughulikia uhalifu.Masauni alisema kadri fedha zinavyopatikana hatua kwa hatua serikali itaendelea kufunga kamera katika barabara zote kuu nchini kote.Alikuwa akijibu swali la nyongeza la Mbunge wa Viti Maalumu, Rose Tweve (CCM) ambaye alitaka kujua lini serikali itafanya utaratibu wa ukaguzi wa lazima kuhakikisha magari yanakaguliwa badala ya kuyasimamisha njiani.Alisema suala hilo lipo pia katika mabadiliko ya sheria ambayo muswada wake utaletwa bungeni karibuni kurekebisha sheria ya usalama barabarani sura namba 168 ya mwaka 2002.Amesema katika mabadiliko hayo ya sheria suala hilo litatekelezwa na Baraza Jipya la Usalama Barabarani ambalo muundo wake utabadilika na kuwa la kiutendaji. Kabla sheria kurekebishwa litafanyiwa kazi na Shirika la Maendeleo Polisi.Tweve alitaka kujua lini serikali itaandaa utaratibu kuwa na vituo maalumu vya ukaguzi wa mabasi na daladala kupungza upotevu muda.Masauni amesema Kikosi cha Usalama Barabarani kimeandaa utaratibu wa kuwa na vituo maalumu vya ukaguzi wa mabasi ya umma kila mkoa ambapo mabasi ya abiria hukaguliwa kabla ya kuanza safari na mwisho.""Aidha, ukaguzi wa pembezoni mwa barabara wa daladala na vyombovya moto hufanyika vituo vya ukaguzi maalumu barabara kuu na barabara nyingine za miji na majiji,"" alisema."
db4d6126261d321e9aaa909a84c72fc968be8d2a," TIMU ya Taifa ya Tanzania Bara U20 imefuzu nusu fainali ya mashindano ya CECAFA yanayochezwa nchini Uganda baada ya kuwafunga wenyeji Uganda, Hippos, kwa mabao 4-2 katika mchezo uwa robo fainali kwenye Uwanja wa Pece, Gulu. Tanzania Bara U20 inayonolewa na kocha Zuberi Katwila ilianza kuzifumania nyavu za wapinzani wao dakika ya 25 bao likifungwa na Andrew Simchimba likadumu hadi mapumziko. Dakika ya 46 Uganda walisawazisha bao lililofungwa na Abdul Kayondo na dakika ya 60, Andrew Simchimba aliifungia bao la pili Tanzania Bara, lakini Uganda walifanikiwa kusawazisha dakika ya 60. Baada ya mabao kuwa 2-2 kila timu ilijitahidi kumsoma mpinzani wake na kujaribu kutumia makosa yake, lakini Tanzania Bara kupitia kwa Kelvin John ilifanikiwa kuzifumania nyavu za Uganda katika dakika ya 88 na 90 na kuzima ndoto za ufalme wa Uganda kwa timu za Tanzania. Tanzania Bara ambayo ilitinga robo fainali baada ya kumaliza ikiwa na pointi saba kinara wa Kundi B baada ya kushinda michezo miwili na kutoka sare mchezo mmoja, sasa itacheza nusu fainali ya mashindano hayo.Katika mchezo mwingine wawakilishi wa Zanzibar, walifungwa na Eritrea kwa mabao 5-0, na Kenya ikamfunga Burundi kwa mabao 2-1."
db59ee6c47c0c7a46e5ab2b291c6cd47b98be4fd," TANZANIA na China zimefanya maadhimisho ya miaka 55 ya ushirikiano wa kidiplomasia na kuahidi kuendeleza ushirikiano katika nyanja mbali mbali kwa manufaa ya nchi hizo mbili.Imeelezwa kuwa ushirikiano huo ulioanza Aprili 26, 1964 katika sikukuu ya Muungano na China kuwa kati ya nchi za kwanza kuanza uhusiano wa kidplomasia na Tanzania. Maadhimisho hayo yaliyofanyika kwenye Ukumbi wa Maktaba mpya ya Chuo Kikuu cha Dar es Salaam (UDSM) yaliyohudhuriwa na raia mbali mbali kutoka China na Tanzania, yaliongozwa na Balozi wa China nchini, Wang Ke pamoja na Waziri wa Elimu, Sayansi na Teknolojia, Profesa Joyce Ndalichako, Waziri wa Katiba na Sheria, Dk Augustine Mahiga na Waziri Mkuu mstaafu, Mizengo Pinda na viongozi wengine serikalini.Akizungumza katika hafla hiyo iliyoambatana na burudani kutoka kwa wasanii wa China na Tanzania, mgeni rasmi Profesa Ndalichako alisema urafiki huo umekua kwa miaka hiyo bila kuingiliana na mambo ya ndani kutokana na misingi mizuri ya Rais wa Kwanza wa Tanzania, Julius Nyerere na Kiongozi wa Kwanza wa China, Mao Zedong."
db842eeeb2c95a8c129df97b9e9904dee2eaa21c," Taarifa ya Vodacom imesema kwamba ubia huo una lengo la kuwarahisishia wateja wao kutumia huduma hiyo kwa njia ya haraka na rahisi kwa kuwawezesha wateja wake kufanya malipo kwa njia ya simu za mkononi.Kaimu Mkurugenzi Mtendaji Mkuu wa Vodacom Tanzania, Nina Eshum alisema kampuni yake ina furaha kubwa kuona familia ya watumiaji wa M-Pesa inazidi kuongezeka ambapo Shirika kubwa la Qatar limejiunga nalo katika huduma hii.“Lengo letu siku zote ni kutoa huduma zinazoenda sambamba na mahitaji ya wateja wetu na ndio maana kupitia huduma hii tumewarahisishia maisha wateja wetu ambao wanataka kusafiri kwa kutumia ndege za shirika la Qatar kununua tiketi kwa rahisi kupitia simu zao za mkononi,” alisema.Meneja wa Shirika la ndege la Qatar nchini Tanzania alisema kujiunga kwao na Vodacom kumelenga kuwawezesha wateja wao kuwa na njia mbalimbali za kufanya malipo kwa ajili ya kupata huduma za usafiri.Alisema hivi sasa shirika hilo linatoa ofa mbalimbali kwa wateja wake na limejipanga kwa kuendelea kutoa huduma bora zinazokidhi mahitaji ya wateja katika soko la ushindani. Huduma ya M-Pesa ambayo inatumiwa na watu wengi duniani imeweza kuleta mapinduzi makubwa katika sekta ya fedha na kurahisisha maisha ya watu wengi.Baada ya kutuma fedha mara moja atapata ujumbe mfupi wa maneno wa kumfahamisha kuwa fedha zake zimepokelewa na atapata tiketi yake kwa njia ya mtandao ambapo pia anaweza kuikuta uwanja wa ndege siku yake ya safari."
db8e26fcbdb5a17085dea03bc2491f481ad9a323," Walioibuka washindi katika promosheni hiyo ni pamoja na mwanafunzi wa Chuo Kikuu cha Mt. Joseph cha Dar es Salaam, Martin Mwashamwa aliyejishindia jiko la kupashia chakula, pamoja na Jovenali Joseph kutoka Mbeya aliyejishindia kompyuta mpakato.Wengine ni Johnson Choi wa Arusha aliyejishindia redio, Rober Maye wa Dar es Salaam aliyejishindia jokofu na Lawrent Madafu aliyeshinda runinga aina ya Samsung LED inchi 32.Akizungumza wakati wa kukabidhi zawadi hizo, Meneja Mauzo na usambazaji wa Samsung Tanzania, Sylvester Manyara, alisema ‘Pambika na Samsung’ ni promosheni maalumu katika msimu huu wa kuelekea mwishoni mwa mwaka na ilizinduliwa rasmi Novemba 7, mwaka huu na itakwenda hadi mwakani.“Lengo la promosheni hii ni kuzawadia wateja wetu watakaonunua bidhaa halisi za Samsung na kuzisajili, huku zawadi kubwa ikiwa ni gari jipya aina ya Mitsubishi Double Cabin itakayotolewa sambamba na bidhaa mbalimbali za Samsung ndani yake,” alisema Manyara.Alisema promosheni hiyo ya kila wiki inamtaka mteja anayetaka kuingia kununua simu yoyote halisi ya Samsung na kuisajili kwenye huduma Maalumu ya ‘E-Warranty’ kwa kutuma namba 15 za utambulisho wa simu yake yaani ‘IMEI’ kwenda namba 15685."
dbdabbad2e58692b8debea8756429438879927f6," KESI ya msingi ya Waziri wa zamani wa Mambo ya Nje na Ushirikiano wa Kimataifa, Bernard Membe dhidi ya mmiliki wa gazeti la Tanzanite, Cyprian Musiba itaanza kusikilizwa rasmi Julai 2, 2019 chini ya Jaji Joaquine De Mello wa Mahakama Kuu Dar es Salaam.Aidha, tarehe hiyo uamuzi kuhusu maombi namba 119/2019 ya Cryprian Musiba na wenzake kuongezewa muda kuwasilisha majibu dhidi ya madai dhidi yao, utatolewa. Katika kesi hiyo, Membe anamtuhumu Musiba na wenzake kumchafua hivyo anataka kulipwa Sh bilioni 10.Katika kesi hiyo, mawakili wa Musiba kutoka kampuni ya uwakili ya AVIC wakiongozwa na Majura Magafu, waliomba wapewe muda wa kuwasilisha majibu ya madai ya kesi ya msingi namba 220 ya mwaka 2019, baada ya kushindwa kufanya hivyo, kwa kile alichodai kuwa hati ya madai dhidi ya wateja wao wa tatu, ilikuwa na makosa. Magafu alisema hati hiyo ilikosewa badala ya kuandikwa Desemba 2018 ambako kesi ilifunguliwa, iliandikwa 2019.Pia Magafu alisema mdaiwa namba moja, Cyprian Musiba alikuwa amefiwa na shangazi yake Musoma na mshtakiwa wa tatu, ambao ni wachapishaji, hati yao ya mashtaka ilikosewa, hivyo kusababisha kuchelewa kuwasilisha vielelezo hivyo. Pia, alilalamikia kupelekewa hati ya mashtaka kwa njia ya posta. Hata hivyo, katika mabishano hayo ya kisheria chini Jaji De Mello, wakili wa mdai, Jonathan Mndeme akijibu hoja za Magafu, alisema kukosea mwaka ni kitu kidogo na sio sababu ya kushindwa kuwasilisha vielelezo vya madai dhidi yao.Alisema hati ilikosewa kwa mshtakiwa mmoja, wawili hati ilikuwa sawa na kumhoji kwa nini vielelezo vyao havikuwasilishwa. Kuhusu kupelekewa hati ya mashtaka kwa njia ya posta, Mndeme alidai walitafutwa hawakuonekana, mdaiwa namba moja alidai kuwa kahamia Dodoma, hivyo hati ya mashtaka ilibidi ipelekwe kwa njia ya posta, jambo linaloruhusiwa kisheria na ndio maana wamefika mahakamani hapo.Kufuatia mabishano hayo ya kisheria, Jaji De Mello aliahirisha kesi hiyo hadi Julai 2 shauri la msingi namba 220 ya mwaka 2018 litakaposikilizwa. Awali, kesi hiyo ilikuwa mbele ya Jaji Elinaza Luvanda ambaye kwa sasa amehamishwa kwa utaratibu wa kimahakama.Membe alifika mahakama hapo, akiongozana na jopo la mawakili wake wakiongozwa na Jonathan Mndeme kutoka Kampuni ya Millenium Chambers. Musiba hakutokea na badala yake aliwakilishwa na mawakili wake.Katika kesi hiyo ya msingi, washtakiwa wengine ni Mhariri wa gazeti la Tanzanite na wachapishaji wa gazeti hilo. Katika kesi hiyo, Musiba anashtakiwa kwa kutoa matusi dhidi ya Membe na kumtuhumu kuwa anamhujumu Rais John Magufuli na kwamba mbinu mojawapo ya kukamilisha hujuma hizo ni maandalizi anayofanya ya kugombea urais katika uchaguzi mkuu wa mwaka 2020."
dc01fbf43d09af1ba655d5f30684a0735dc34f2a," MAKUNDI manne ya vyombo vya moto aina ya pikipiki zikiwemo za waendeshaji pikipiki maarufu kama ‘bodaboda’ ndio vinaruhusiwa kushikiliwa katika vituo vya polisi.Hayo yalibainishwa jana na Waziri wa Mambo ya Nje, Kange Lugola wakati akijibu swali la nyongeza la mbunge wa viti maalumu, Rehema Migila (CUF). Katika swali lake, mbunge huyo alieleza kuwa waendeshaji bodaboda wamekuwa wakisumbuliwa na baadhi ya pikipiki zinapokamatwa na kuhifadhiwa katika vituo vya polisi wakati vikitoka kuna baadhi ya vifaa vinakosekana.Akijibu swali hilo, Waziri Lugola alisema ni makundi manne tu ya pikipiki ndio zinaruhusiwa kushikiliwa katika vituo vya polisi na zingine zote zitakazokamatwa wahusika watatakiwa kuandikiwa faini na kulipa ndani ya siku saba. Alisema zile za makundi maalumu zinaposhikiliwa katika vituo husika kuna hati mhusika anapewa kuainisha kila kifaa chake kilichopo na wakati akirudishiwa atakagua na kama kila kitu kipo.Waziri Lugola aliyataja makundi hayo kuwa ni bodaboda zilizohusika katika uhalifu, zilizohusika katika ajali za barabarani, bodaboda zilizoibiwa ambazo hushikiliwa kama kielelezo na zile zisizokuwa na wenyewe na zilizobaki zote zikikamatwa wahusika watatakiwa kuandikiwa faini na kulipwa.Awali, katika swali lake la msingi Migila alisema vijana wengi wamejiajiri kuendesha bodaboda lakini wamekuwa wakisumbuliwa na polisi kwa kukamatwa pikipiki zao mara kwa mara na je, kwa nini pikipiki zao zinapokamatwa na kisha kupelekwa polisi, siku wanapokwenda kuzichukua baadhi ya vifaa kama betri hazipo?Akijibu swali hilo la msingi, Naibu Waziri, Mambo ya Nje, Hamad Masauni alisema Sheria ya Usalama barabarani sura ya 168 iliyorejewa mwaka 2002 inampa mamlaka askari polisi kusimamisha chombo chochote barabarani na kukikagua kubaini kama kina makosa na hatimaye kukikamata.Alisema chombo kinapokamatwa hutunzwa kituoni kwa mujibu wa mwongozo wa Jeshi la Polisi Namba 229 na kwamba inapotokea kielelezo kimeharibiwa uchunguzi hufanyika na hatua huchukuliwa kwa waliohusika na upotevu huo."
dc117ed4ce6c089a0ed328f271de10a2996b8c3b," SAFARI ya kihistoria ya Tanzania ya kutaka kuzalisha umeme katika maporomoko ya Mto Rufiji iliyoanza tangu miaka ya 1970, imeanza kuzaa matunda baada ya serikali kuingia mkataba wa ujenzi wa mradi huo na Kampuni ya Kikandarasi ya J.V. Arab Contractors/ El Sewedy Electric kutoka nchini Misri.Akielezea historia ya mradi huo wakati wa hafla ya utiaji saini kati ya Tanzania na Misri iliyofanyika Ikulu jijini Dar es Salaam jana, Rais John Magufuli alisema katika kipindi cha kuanzia mwaka 1976 hadi 1980, Serikali ya Tanzania na Norway, zilifanya upembuzi yakinifu na kubaini kuwa mradi huo una uwezo wa kuzalisha megawati 2,100.Rais Magufuli alisema kuwa pamoja na upembuzi huo, serikali haikuweza kuutekeleza mradi huo kwa zaidi ya miaka 40 kutokana na sababu mbalimbali, ikiwemo ukosefu wa fedha.Alisema baada ya serikali ya awamu ya tano kupata fedha, ndipo iliamua kutangaza zabuni ya kumpata mkandarasi wa kujenga mradi huo kwa gharama ya Sh trilioni 6.558 na utazalisha megawati 2,115.Kwa mujibu wa Rais Magufuli, asilimia 15 ya malipo ya awali ya mradi huo ipo na serikali iko tayari kulipa hata sasa. Kutokana na uhakika huo wa fedha, alimtaka mkandarasi huyo kukamilisha ujenzi wa mradi huo ndani ya muda uliowekwa na ikiwezekana akamilishe mapema zaidi. Alisema baada ya kutangaza zabuni hiyo, kampuni mbalimbali kutoka Ulaya, Marekani na Afrika zilijitokeza kuomba zabuni, lakini kampuni ya J.V Arab Contractors/El Sewedy Electric ya Misri ndiyo ikaibuka mshindi.“Mradi huu utakamilika katika kipindi cha miezi 42 sawa na miaka 3.5; tathmini ya awali inaonesha baada ya kukamilika, mradi huu utakuwa na uwezo wa kuzalisha umeme kwa zaidi ya miaka 60 na utasaidia bei ya umeme kushuka ili kuwasaidia wananchi katika shughuli zao za maendeleo, lakini pia kukuza sekta ya viwanda, kilimo na uvuvi,” alieleza Rais Magufuli.Alisema kwa kuzingatia urafiki wa muda mrefu uliopo kati ya Tanzania na Misri tangu ulivyoasisiwa na Baba wa Taifa, Mwalimu Julius Nyerere na mwenzake wa Misri Gamal Nasser, Tanzania iliona vyema iendelee kuheshimu urafiki huo kwa kutotumia maji ya Mto Nile kuzalisha umeme ambao ni tegemeo kubwa kwa maendeleo ya Misri, badala yake ikaamua kuutumia Mto Rufiji.Rais Magufuli alisema Tanzania ina vyanzo vingi vya kuzalisha umeme kama vile chanzo cha maji, gesi asilia, makaa ya mawe, upepo, urani, jua pamoja na jotoardhi. Alisema baada ya serikali yake kufanya tafakari ya kina, imeona ni vyema kuzalisha umeme mwingi kwa kutumia chanzo cha maji ya Mto Rufiji kwa kuwa ni chanzo cha uhakika, gharama za utekelezaji na uzalishaji wake ni nafuu."
dc562be2f7e02c7a50c95b4df1081eeec758397b," MKUU wa Mkoa wa Kagera, Brigedia Jenerali Marco Gaguti amezindua rasmi Kampeini ya siku tatu ya msaada wa kisheria kwa wananachi wenye kero au migogogro ya ardhi, mirathi na unyanyasaji wa kijinsia. Akizindua kampeni hiyo viwanja vya Gymkhana vilivyopo Manispaa ya Bukoba, RC Gaguti alisema amechukua uamuzi huo baada ya kubaini kuwa wananchi hao wanahitaji kutatuliwa kero zao ambazo zinahitaji zaidi ya idara moja kupatiwa ufumbuzi. “Katika utatuzi huu wa kero za wananchi tukishirikiana na Shirika la MHOLA tumeamua kuleta msaada wa kisheria kwa wananchi kutatua kero za muda mrefu. Tuna wanasheria zaidi ya 15, maafisa wa dawati la jinsia na upelelezi kutoka Jeshi la Polisi, Maafisa kutoka TAKUKURU, Ustawi wa Jamii, Idara za Ardhi pia Ofisi za Wakurugenzi wa Halmashauri za Bukoba na Manispaa ili kuhakikisha kero zote zinatatuliwa,” alieleza Gaguti.Aidha, Ofisi ya Mkuu wa Mkoa pia ilihamishiwa katika viwanja hivyo vya Gymkhana ili kero zinazoshindikana kwa watendaji wa ngazi mbalimbali na kutakiwa kusikilizwa moja kwa moja na Mkuu wa Mkoa mwenyewe ambapo alizisikiliza papo kwa hapo na kuzitolea ufumbuzi au kuelekeza utatuzi wake kwa mamlaka husika. Hadi Jumamosi mchana, tayari wananchi 140 walikuwa wamehudumiwa wakiwemo wanaume 72 na wanawake 68. Takwimu hizo zinaonesha kati ya wananchi 140 waliohudumiwa, watu 69 sawa na asilimia 49% walikuwa na kero za ardhi wakati 46 sawa na asilimia 33% walikuwa na kero za unyanyasaji wa kijinsia na kero nyingizo. Naye Mkuu wa Mkoa wa Mtwara Gelasius Byakanwa alifika katika viwanja hivyo kuona wananchi wa Mkoa wa Kagera wanavyopatiwa huduma za msaada wa Kisheria chini ya uratibu wa Mkuu wa Mkoa na kutoa pongezi kwa ubunifu huo wa kuhudimia wananchi.“Mtwara tunasikiliza kero za wananchi na kuzitatua lakini si kwa mfumo huu wa kukusanya idara zote husika na kuletwa pamoja kwa siku maalum ili kutatua kero hizo, siwezi kusema kuwa nitamuiga Mkuu wa Mkoa ila nimejifunza jambo kwake. Pia huko nyuma kero za wananchi zilikuwa hazisikilizwi ila kwa sasa Serikali ipo karibu na wananchi wake ambao ni jambo jema,” alisema RC Byakanwa."
dc649b42fca41df09f2e9402845807aed2af621d,"['Kundi moja la mashabiki wa klabu ya Inter Milan limedai kwamba mashabiki wa klabu ya Cagliari walikuwa wakimpatia heshima Romelu Lukaku  wakati walipoimba nyimbo za ubaguzi dhidi yake siku ya Jumapili.', ' Lukaku ambaye alihamia Inter Milan kutoka Manchester United msimu huu , alikumbwa na matamshi ya kibaguzi alipofunga goli la ushindi  wa 2-1 dhidi ya klabu hiyo. ', 'Taarifa kutoka kundi la mashabiki wa Inter Milan ilisema kwamba mashambiki wa Itali sio wabaguzi  na kwamba udhalilishaji huo ni miongoni mwa urafiki wa mchezo huo.', 'Iliongezea: Tunaomba msamaha kwamba kile kilichotokea Cagliari kilikuwa ubaguzi. ', 'Barua hiyo ya wazi kwa mshambuliaji huyo wa Ubelgiji iliochapishwa katika ukurasa wa facebook ilisema: lazima uelewe kwamba Itali  sio kama mataifa ya kaskazini mwa Ulaya ambapo Ubaguzi ni tatizo kuu. ', 'Tunaelewa kwamba ulidhania ni ubaguzi  kwako lakini sio hivyo.  ', ""''Nchini Itali tunatumia njia ili kuzisaidia timu zetu  na kuwafanya wapinzani wetu kuwa na wasiwasi sio kwa ubaguzi lakini kuwaharibia''. "", ""''Tafadhali chukulia tabia hii ya mashabiki wa Itali kama heshima kwa kuwa wanaogopa idadi ya magoli utakayowafunga na sio kwamba ni wabaguzi''."", 'Lukaku ambaye alisema kandanda inarudi nyuma kutokana na matamshi hayo ya kibaguzi, alisimama na kuwatazama mashabiki nyuma ya goli ambapo matamshi hayo ya kibaguzi yalikuwa yakitolewa  baada ya kufunga goli la ushindi. ', 'Beki wa Inter Milan Skriniar ambaye alionekana akiweka kidole chake katika mdomo  akimuunga mkono mchezaji mwenza alishutumu vitendo vya mashabiki katika mahojiano ya baada ya mechi hiyo. ', 'Ubaguzi huo dhidi ya Lukaku ulikuwa kisa cha hivi karibuni ambapo mchezaji mweusi alibaguliwa uwanjani na mashabiki wa Cagliar. ', 'Katika taarifa , Cagliari ilisema kwamba inawatafuta mashabiki waliotekeleza kitendo hicho kwa lengo ka kuwapiga marufuku.', 'Msimu uliopita mshambuliaji wa Everton Moise Kean alikabiliwa na matamshi kama hayo ya kibaguzi alipocheza dhidi ya Cagliari  akiichezea Juventus', 'Ligi ya Seria A iliamua kwamba haitawachukulia hatua ,mashabiki wa Cagliari licha ya kwamba matamshi  waliotoa yalikuwa ya kibaguzi. ', 'Mwaka uliopita mashabiki wa Cagliari walishutumiwa baada ya kumtupia maneno ya kiubaguzi mchezaji wa Juventus Blaise Matuidi - Lakini wakuu wa ligi ya Itali hawakuwachukulia hatua yoyote mashabiki hao. ', 'Mwaka 2017 kiungo wa kati wa klabu ya Pascara Sulley Muntari aliondoka uwanjani baada ya kubaguliwa na mashabiki wa klabu ya Cagliari  hatua iliomfanya kupigwa marufuku kwa kitendo chake hicho. ', 'Inafuatia kisa ambacho Kiungo wa kati wa Man United Paul Pogba na Marcus Rashfrod pamoja na mshambuliaji wa Chelsea Tammy Abraham  walidhalilishwa katika mitando ya kijamii. ', 'Waliokuwa wachezaji wenza wa  Lukaku, Pogba  na Rashford wote walilengwa katika mitandao ya kijamii baada ya kukosa penalti  msimu huu. ', 'Beki wa Chelsea Kurt Zuma pia alidhalilishwa kirangi baada ya kujifunga dhidi ya Sheffield United  huku wachezaji wenza Abraham na mchezaji wa Reading Yakou  Meite wote wakipokea ujumbe wa kibaguzi mitandaoni  baada ya kukosa penalti mwezi uliopita.', 'Klabu ya Cagliari Calcio ilisema katika taarifa yake kwamba imepinga kile kilichotokea siku ya Jumapili usiku katika uwanja wa Sardegna  katika mechi dhidi ya Intermilan. ', 'Klabu hiyo imesema kwamba itawatafuta na kuwapiga marufuku mashabiki wake waliohusika katika kitendo hicho kila siku.', 'Aliyekuwa mchezaji wa zamani wa klabu ya  Newcastle  Demba Ba, akitoa maoni yake kuhusu taarifa hiyo ya mashabiki wa Inter , akisema kwamba wachezaji weusi  wanafaa kuondoka katika ligi hiyo ya Itali. ', ""'Na hii ndio sababu {Taarifa kutoka kwa mashabiki hao} niliamua nisiende kucheza katika ligi hiyo''.  "", ""''Najua kwamba kuondoka kwa wachezaji weusi hakutawazuia  kuendelea na ujinga wao  na chuki lakini ni bora kwamba hakutadhuru rangi nyengine''. "", 'Mshambuliaji wa Liverpool Rhian Brewster , aliyedai alinyanyaswa kibaguzi  wakati wa wa kombe la Uefa 2017  alituma ujumbe wa twitter siku ya Jumanne  akisema:  kila siku kunatokea kisa kipya, inakera kuona chengine cha mtu akibaguliwa ']"
dca334b810b9021828fc7f227e784d99acf23a7e," YANGA jana ilitoa onyo kwa timu za Ligi Kuu baada ya kuiangushia Stand United kipigo cha mabao 4-3 kwenye Uwanja wa Taifa Dar es Salaam. Hata hivyo, kipa wa Yanga, Nkizi Kindoki aliigharimu Yanga kwa kuruhusu kufungwa mabao ya kizembe.Ibrahim Ajibu alitoa pasi ya mabao yote huku akifunga bao moja katika mechi hiyo iliyokuwa ya vuta Mshambuliaji wa Stand United, Hafidh Mussa (katikati) akimtoka mchezaji wa Yanga, Deus Kaseke (kulia) wakati wa mchezo wa Ligi Kuu Tanzania Bara uliochezwa Uwanja wa Taifa, Dar es Salaam jana.Yanga ilishinda kwa mabao 4-3. (Picha na Rahel Pallangyo). nikuvute. Hiyo ni mechi ya pili kwa Yanga, baada ya kupata ushindi wa mabao 2-1 katika mechi ya kwanza dhidi ya Mtibwa Sugar.Mkongwe Mrisho Ngassa aliandika bao la kuongoza kwa Yanga katika dakika ya kwanza tu kwa shuti kali baada ya kuunganisha pasi ya Ajibu, dakika ya 15. Alex Kitenge aliyekuwa nyota wa Stand jana kwa kuifungia mabao yote matatu, aliisawazishia Stand bao hilo.Dakika ya 32, Ajib aliiweka mbele Yanga kwa kuandika bao la pili akiunganisha pasi ya Papy Tshishimbi kabla ya kuujaza mpira wavuni. Dakika mbili baadae, Andrew Vincent ‘Dante’ alifunga bao la tatu kabla Deus Kaseke hajaongeza la nne katika dakika ya 54.Stand United ilipata bao lake la pili katika dakika ya 58 kupitia kwa Kitenge. Kitenge alifunga bao hilo baada ya kuuwahi mpira uliotemwa na kipa wa Yanga, Kindoki alipokuwa kwenye harakati za kuokoa shuti la Erick Mbilizi.Huku mashabiki wa Yanga waliokuwa na shangwe za nguvu uwanjani jana wakiamini timu yao itaondoka na ushindi wa mabao 4-2, Kitenge aliiongezea Stand bao la tatu katika dakika za majeruhi.Kwa ujumla, Yanga jana ilicheza vizuri zaidi katika kipindi cha kwanza, huku Stand United ikibadilika kipindi cha pili na kujaribu kupata mabao lakini washambuliaji wake ama walipiga mipira nje ama juu na wakati mwingine kuondoshwa na mabeki wa Yanga.Mechi nyingine ya Ligi Kuu ilichezwa jana kwenye uwanja wa Sokoine Mbeya ambapo wenyeji Mbeya City walishinda mabao 2-1 dhidi ya Alliance."
dcae6506c15134f10d6ae3733947eca0c59deeae," IMEELEZWA na Wizara ya Viwanda na Biashara kwamba sekta ya viwanda vidogo na biashara ndogo, imetoa ajira kwa zaidi ya Watanzania milioni 18 hadi sasa.Aidha, viwanda 32 kati ya viwanda 156 vilivyobinafsishwa, vimepewa notisi za kuwasilisha mipango ya kuviendeleza ifikapo Mei 31, mwaka huu au la, vitarejeshwa serikalini.Kauli hizo zimo katika hotuba ya bajeti ya Wizara ya Viwanda na Biashara, iliyowasilishwa bungeni na Waziri mwenye dhamana, Joseph Kakunda.Katika wasilisho hilo, Waziri Kakunda ameomba Bunge kuidhinisha makadirio ya wizara yake ya kukusanya mapato ya jumla ya Sh milioni 14.3 na matumizi ya Sh 100,384,738,648. Mwaka uliopita wizara hiyo iliidhinishiwa matumizi ya Sh 143,334,153,648.Akifafanua mafanikio katika sekta ya viwanda, Kakunda alisema kwamba jumla ya miradi mipya 304 imesajiliwa na kati ya hiyo, miradi 107 ilisajiliwa chini ya Kituo cha Uwekezaji (TIC), miradi 194 ilisajiliwa na Wakala wa Usajili wa Biashara na Leseni (Brela) na miradi mitatu ilisajiliwa na Mamlaka ya Maeneo Maalumu ya Kiuchumi (EPZA).Alisema miradi hiyo inatarajiwa kuongeza jumla ya ajira 11,793.Aidha alisema Shirika la Kuhudumia Viwanda Vidogo (Sido) limeratibu na kuhudumia viwanda vidogo vipya 1,400 vilivyotoa ajira 4,200.Hata hivyo, alisema katika mwaka wa fedha 2018/2019 uhamasishaji wa Sido, uliwezesha uanzishwaji wa viwanda 607 ambavyo kati ya hivyo, viwanda 151 vimeanzishwa kupitia Mikakati ya Wilaya Moja Bidhaa Moja (ODOP); viwanda 28 kupitia kupitia kongano; viwanda 20 kupitia kiatamizi na viwanda 408 kupitia huduma nyingine.Alisema kwamba wizara ina mpango wa kuimarisha zaidi Sido ili iweze kuongeza zaidi maeneo ya kufanyia kazi wajasiriamali nchini na pia kuimarisha teknolojia 40 zilizowezesha kuanzishwa kwa viwanda kwenye ubanguaji korosho, usindikaji wa mihogo na teknolojia ya usindikaji vyakula.Kakunda alisema kwamba tathmini ya uwekezaji kwa viwanda chini ya Mamlaka ya EPZ na SEZ tangu mamlaka ya EPZ kuanzishwa, imeonesha mafanikio makubwa na kwamba hadi Septemba 2018, EPZA imetoa leseni za kuanzisha viwanda kwa kampuni 169 zilizowekeza mitaji yenye thamani ya dola za Marekani bilioni 2.219 na kuajiri wafanyakazi 56,312.Alisema EPZ yenyewe ilisajili kampuni tatu za uwekezaji, ambazo ziliingiza mitaji ya moja kwa moja dola za Marekani milioni 45.7 na kutoa ajira 815.Alisema pamoja na changamoto mbalimbali hasa za miundombinu wezeshi katika maeneo ya EPZ na SEZ, ujenzi wa viwanda 10 unaendelea akitoa mfano wa Kiwanda cha African Dragon Enterprises Limited kikianza uzalishaji, na kuchangia mapato ya zaidi ya Sh bilioni 7.96 kati ya Desemba 2018 na Februari 2019. Kiwanda hicho kipo Bagamoyo.Viwanda vilivyobinafsishwa Kakunda alisema kwamba kati ya viwanda 156 vilivyobinafsishwa, 88 vinafanya kazi na 68 havifanyi kazi. Pia alisema kwamba kati ya vinavyofanya kazi, 42 vinafanya kazi vizuri sana, 46 wastani na 20 vimefutwa.Pia viwanda vingine 48 wamiliki wake wameshindwa kuviendesha kwa mujibu wa mikataba ya mauziano na hivyo 16 kurejeshwa serikalini na 32 kupewa notisi ya kupeleka mipango ya kuviendeleza.Hata hivyo, Kakunda alisema kwamba katika baadhi ya viwanda vilivyorejeshwa, vimebainika kuwa nyaraka zake zimetumika kukopa mikopo mikubwa, ukilinganisha na thamani yake wakati wakubinafsisha na wengine hawajalipa mikopo hiyo.Pia wapo ambao wameshindwa kukabidhi nyaraka za viwanda.Alitahadharisha kwamba wanaohusika na matendo hayo, wanakabiliwa na kosa la kuhujumu uchumi wa nchi na kuwataka wamalizane na mabenki kwa kulipa mikopo yao yote ifikapo Mei 31, mwaka huu.Alisema kinyume na hapo hatua kali za kisheria zitachukuliwa dhidi yao na serikali haitaongeza muda wa utekelezaji wa agizo hilo.Akizungumzia Kiwanda cha Matairi Arusha, Kakunda alisema kwamba tayari hati ya Makubaliano ya Awali (MOU) kati ya NDC na SAYINVEST Overseas (T) Limited imetiwa saini Januari 5, mwaka huu na kwamba kiwango cha mtaji kilichoelezwa na kampuni hiyo kinakubalika.Aidha, alisema kumekuwepo na ongezeko la matumizi ya bidhaa za chuma kwa asilimia 303.54 kutoka tani 226,000 hadi kufikia tani 912,000 kwa mwaka. Tanzania ina viwanda 25 vya vyuma vinavyoajiri wafanyakazi 23,150.Kutokana na kuongezeka kwa mahitaji bei ya bidhaa mbalimbali zimepanda, ikiwamo nondo ya milimita 16 kutoka wastani wa Sh 32,500 kwa mwaka 2917/2018 na kufikia wastani wa Sh 37,579 kwa mwaka 2018/2019.Vile vile, bei ya bati geji 32 madukani imepanda kutoka Sh 13,456 mwaka 2017/2018 na kufikia Sh 14,520 mwaka 2019, huku geji 30 imepanda kutoka Sh 17,632 hadi kufikia Sh 18,385 Aidha, bei ya saruji ya mfuko wa kilo 50 ilipanda na kufikia Sh 15,895 ikilinganishwa na Sh 14,759 ya mwaka 2017/2018, sawa na ongezeko la asilimia nane.Kwa mujibu wa kamati ya kudumu ya viwanda, biashara na mazingira, upatikanaji wa fedha kutoka hazina umekuwa hauridhishi kwa ajili ya wizara hiyo.Akisoma taarifa ya Kamati ya Kudumu ya Bunge ya Viwanda, Biashara na Mazingira, Makamu Mwenyekiti wa kamati hiyo, Masoud Ali Khamis alisema ni vyema serikali ikapeleka fedha zinazokadiriwa na Bunge kwa wizara hiyo kwani katika kipindi cha miaka mitatu fedha zimekuwa zikiendelea kupungua.Alisema katika mwaka wa fedha 2016/2017 zilizotoka zilikuwa asilimia 42.37 mwaka 2017/2018 zilitoka asilimia 30.64 na mwaka 2918/2019 zimetoka asilimia 24.28.Kamati hiyo imeishauri serikali kuwa makini wakati wa kupanga viwango vya kodi kwa kulinganisha na viwango vya kodi duniani, hususani ndani ya jumuiya za kikanda ambazo Tanzania ni mwanachama."
dd65788e513c2abebd1d6072a6f06212dba600d5," WAZIRI wa Nishati, Dk Medard Kalemani amesema Serikali itatumia muda mwingi kadri itakavyoona inafaa ili kujiridhisha na manufaa ambayo taifa litapata kabla ya kusaini mikataba ya sekta ya nishati, hususani ya mafuta na gesi.Ameyasema hayo wakati akizungumza na uongozi wa Kampuni ya Maurel & Prom kutoka Ufaransa, wanaotafiti na kuchimba gesi eneo la Mnazi Bay.Waziri Kalemani ametoa msimamo huo wa Serikali baada ya kupokea taarifa ya utendaji kazi wa kampuni hiyo iliyowasilishwa na Makamu Mkurugenzi Mkuu, Elias Kilembe ambayo pamoja na mambo mengine, waliomba serikali iharakishe mchakato wa utiaji saini mikataba ya uwekezaji zaidi katika sekta husika, ambayo walishiwasilisha.Waziri Kalemani alisema, serikali haikusudii kumchelewesha mwekezaji bali kinachofanyika ni kujiridhisha hatua kwa hatua, namna taifa litakavyonufaika.""Tutatumia muda wa kutosha kujiridhisha, hata kama ni miaka 40, lakini lazima mikataba iwe na manufaa. Huo ndiyo msimamo wa serikali,"" alisema na kuongeza:""Sisi tunapenda wawekezaji, tunataka waendelee kuwekeza ili tupate manufaa ya gesi na mafuta, lakini tusiibiwe"".Aidha, katika ziara hiyo, Waziri Kalemani aliutaka uongozi wa kampuni hiyo kuchukua hatua stahiki za makusudi na haraka katika kudhibiti changamoto ya maji ya bahari kusogea karibu zaidi na kisima cha gesi cha Mnazi Bay, hivyo kuwepo hofu ya maji hayo kuingia kwenye kisima husika.Vilevile, Waziri alipongeza ukamilishwaji wa mfumo wa kuunganisha visima vyote vya gesi vya Mnazi Bay, hali ambayo alieleza itasaidia katika kuimarisha ukaguzi na udhibiti.""Naagiza, kuanzia sasa kila gesi inayotoka katika visima vilivyopo, ipite kwenye mfumo huu mpya ili ituwezeshe kujua ni kiasi gani imetoka na kiasi gani kilipwe,"" alieleza.Akikagua Mtambo wa kuchakata gesi wa Madimba, ulio chini ya Shirika la Maendeleo ya Petroli Tanzania (TPDC), Waziri alipongeza kazi nzuri inayofanywa na shirika hilo na kuwataka waongeze bidii zaidi katika usimamiaji wa rasilimali hizo za mafuta na gesi kwa manufaa ya watanzania.Katika ziara hiyo, Waziri pia alikagua utekelezaji wa miradi ya umeme iliyo chini ya Shirika la Umeme Tanzania (Tanesco) katika Mtaa wa Ufukoni na Mbae Mashariki, Manispaa ya Mtwara; ambapo aliwaagiza viongozi wa shirika hilo katika maeneo hayo, kuhakikisha wananchi wote waliolipia umeme wanaunganishiwa huduma hiyo ifikapo Desemba 20 mwaka huu.Aidha, alitoa maagizo kwa mameneja wote wa Tanesco nchi nzima kuwa tarehe ya mwisho kuwaunganishia wananchi waliolipia umeme ni Desemba 31 mwaka huu, vinginevyo watachukuliwa hatua kali za kinidhamu."
dd9a44d9a7c5c32955b9a4e9dee9c3789cf44b3d," TUME Huru ya Taifa ya Uchaguzi (CENI), imetangaza rasmi siku ya Uchaguzi Mkuu wa Rais, Wabunge na Madiwani kuwa ni Mei 20, mwaka kesho. Mwenyekiti wa tume hiyo, Pierre-Claver Kazihise (pichani) amethibitisha akisema viongozi hao watapigiwa kura ndani ya siku moja ya Mei 20. Miezi miwili baadaye, utafanyika uchaguzi wa Maseneta wakati wa Kanda na Mikoa watachaguliwa Agosti 24, mwaka kesho.Uchaguzi mkuu ujao unatarajiwa kuwa na ushindani mkubwa endapo Rais wa sasa, Pierre Nkurunziza anayeiongoza nchi tangu mwaka 2005 hatabadili msimamo wake wa kutowania tena urais. Mwaka jana, mara baada ya kutangazwa kwa matokeo ya kura za maoni katika Mabadiliko ya Katiba alitangaza kutowania urais katika uchaguzi unaofuata, akimaanisha mwaka 2020.Katika mabadiliko yaliyopitishwa, Warundi wameamua muda wa kukaa madarakani sasa uwe miaka saba badala ya mitano ya sasa huku ikirudisha pia nafasi ya Waziri Mkuu. Kutakuwa pia na Makamu wanne wa Rais.Wakati CENI ikianika ratiba ya uchaguzi mkuu, Makamu Mwenyekiti wa chama cha upinzani cha Sahwanya FRODEBU, Leonce Ngendakumana, ameelezea hofu ya kutofanyika kwa uchaguzi huru na wa haki kutokana na muda uliobaki kuwa mdogo, akisema baadhi ya dosari hazijarekebishwa.“Ratiba imetolewa wakati Warundi wengi bado wanaishi nje ya nchi kutokana na athari za kisiasa. Hali ya kisiasa kwa ujumla haijakaa sawa, kwa maoni yetu,” alisema Ngendakumana."
ddb6a2a4d384bc99867bf8128d51b848482af361," WAKATI serikali ikisema inatenga Sh bilioni 500 ii kuendelea kuboresha utendaji wa Kampuni ya Ndege Tanzania (ATCL), kampuni hiyo kwa sasa inamiliki soko la usafi ri wa anga la ndani kwa asilimia 40.8 kutoka asilimia 2.5 za mwaka 2017.Aidha, ATCL imeongeza idadi ya abiria kutoka 216,798 katika kipindi ha Julai 2017 hadi Machi 2018 kufikia abiria 307,192 waliosafirishwa katika kipindi kama hicho mwaka 2018/2019 hii ikiwa ni ongezeko la asilimia 41.69.Akihutubia Bunge kuomba fedha za bajeti kwa Wizara ya Ujenzi, Uchukuzi na Mawasiliano, Waziri Isack Kamwelwe alisema Sh milioni 500,000 zilizotengwa zinakusudia kukamilisha malipo ya ndege ya pili aina ya Boeing 787 Dreamliner na ndege ya nne aina ya Bombardier Q400.Pia alisema fedha hizo zitatumika kufanya malipo ya awali ya ununuzi wa ndege mbili mpya aina ya A220- 300; ununuzi wa ndege moja aina ya Bombardier Q400 na kuendelea kuboresha karakana ya matengenezo ya ndege iliyoko KIA na kulipia madeni yaliyohakikiwa na gharama za kuanzia kwa ndege mpya zitakazopokelewa katika kipindi hicho.Kamwelwe alisema katika kipindi cha Julai 2018 hadi Machi 2019 serikali ilipokea ndege tatu mpya ndege, moja ikiwa ya masafa marefu yenye uwezo wa kubeba abiria 262. Huku ndege mbili za masafa ya kati zenye uwezo wa kubeba abiria 132 zikiwasili Desemba 2018 na Januari 2019. Alisema ongezeko hilo la ndege limesababisha ATCL kutoa huduma za usafiri katika vituo tisa vya ndani ya nchi na vituo vitano vya kikanda.Alivitaja vituo hivyo kuwa ni Dar es Salaam, Mwanza, Bukoba, Kigoma, Kilimanjaro, Tabora, Dodoma, Mbeya na Zanzibar. Vituo vya kikanda ni Entebbe, Uganda; Bujumbura, Burundi; Harare, Zimbabwe; Lusaka, Zambia na Hahaya, Comoro. Aidha, alisema ATCL inatarajia kuanza kutoa huduma za usafiri wa anga katika mji wa Bangkok, Thailand; Mumbai, India; Johannesburg, Afrika Kusini na Guangzhou, China."
de165a1a543cc6b94cf0bab11618339367a0b223," Rais John Magufuli leo Jumamosi, ametoa siku saba kwa Mkuu wa Mkoa wa Mbeya Albert Chalamila kwa kushirikiana na wizara ya madini kuhakikisha soko la madini linajengwa wilayani Chunya.Ametoa maagizo hayo, alipokuwa akizungumza na wananchi, katika viwanja vya Sabasaba, alipokuwa akifungua barabara ya Mbeya-Lwanjilo-Chunya na kuweka jiwe la msingi la ujenzi wa barabara ya Chunya- Makongolosi.Rais ameeleza kuwa alitoa maagizo kwa wakuu wa mikoa kuhakikisha wanajenga vituo maalumu vya uuzwaji na ununuzi wa madini, lakini mpaka sasa Mbeya hawajajenga, jambo ambalo limemsikitisha.“Nataka soko la dhahabu Chunya liwe limefunguliwa ndani ya siku saba, nimeshatoa maelekezo na ninahitaji yatekelezwe,” aliongeza.Rais ameeleza pia kuwa barabara ya Mbeya hadi Chunya imegharimu bilioni 139/- huku ile ya Chunya hadi Makongolosi ikigharimu bilioni 62.6/, fedha hizi zote zimetolewa na serikali."
de1eedc62bd9c4ff29e72a9dabb604188301c8aa," Waziri wa Ujenzi, Uchukuzi na Mawasiliano Mhandishi Isack Kamwelwe amezindua safari ya kwanza ya kimataifa ya Shirika la Ndege la Taifa (ATCL) ya kutoka jijini Dar es Salaam kwenda Mumbai India.Waziri Kamwelwe amezindua safari hiyo, leo, Jumatato, katika Uwanja wa Ndege wa Kimataifa wa Julius Nyerere (JNIA) kwenye jengo jipya la safari za kimataifa ‘Terminal 3’ ambalo linatarajiwa kuzinduliwa hivi karibuni.Katika hafla hiyo Waziri Kamwelwe amewapongeza Watanzania wote ambao wamekuwa waaminifu kulipa kodi kwa serikali, akisema ndio waliowezesha ununuzi wa ndege 6 za shirika hilo na ujenzi wa jengo hilo jipya. “Ni jitihada zenu kwenye ulipaji kodi ndizo zimewezesha kufikia mafaniko haya makubwa pamoja na mengine mengi yanayokuja, ni lazima mjipongeze,” ameeleza.Ameongeza kuwa safari za kimataifa zitasaidia sana katika kukuza biashara na uwekezaji nchini, kuongeza shughuli za utalii, kuunganisha nchi na wananchi wake na mataifa mengine duniani, kukuza uchumi na kuboresha maisha ya Watanzania."
de3b4ba7b7ec43cd2ff2fc819f79030e3ed82bcb," BENKI ya Dunia kupitia wataalamu wa ushauri na tathimini wamepongeza utaratibu unaotumiwa na wataalamu wa Jiji la Dodoma katika kusimamia na kutatua changamoto zinazokwamisha ujenzi na uhusiano baina ya wakandarasi na wananchi kwenye hatua za uendelezaji Miji ya Kimkakati (TCSP) Dodoma.Hayo yamesemwa jana na ujumbe wa wataalamu washauri na tathimini ya maendeleo ya ujenzi kwa kushirikiana na wasimamizi wa miradi ya Uendelezaji wa Miji ya Kimkakati (TCSP) kutoka Tamisemi.Walisema hayo walipokuwa katika ziara ya siku mbili kutembelea miradi mbambali inayofadhiliwa na Benki ya Dunia (WB) ili kuona hatua iliyofikiwa kwa kuzingatia muda wa ujenzi na masharti ya ujenzi yaliyoafikiwa.“Kwa kweli katika miradi tuliyotembelea nchi nzima, Jiji la Dodoma mmetufurahisha sana. Mmeonesha mshikamano wa pamoja katika usimamizi na ndio maana mmefanikiwa kutatua changamoto kwa kiasi kikubwa,” alisema Ofisa Mazingira na Mshauri wa Masuala ya Kijamii kutoka Tamisemi, Beatrice Mchome.Mratibu wa Uendelezaji Miji ya Kimkakati Jiji la Dodoma, Emmanuel Manyanga alisema serikali imesaini mikataba ya ujenzi wa miradi inayofadhiliwa na Benki ya Dunia (WB). “Ofisi ya Benki ya Dunia huleta wataalamu kukagua thamani ya mradi unaojengwa kwa uwiano na fedha walizotoa kugharamia mradi huo na kuangalia maendeleo, changamoto, kushauri inapobidi na kuangalia upungufu ili kuongeza ufadhili kwa mradi husika,” alisema.Alieleza kuwa miradi hiyo imelenga kuboresha miundombinu ya Jiji la Dodoma na kuijengea uwezo Halmashauri ya Jiji la Dodoma pamoja na taasisi zake ili ziweze kusimamia miradi mbalimbali inayotekelezwa katika maeneo yao. Miradi iliyotembelewa ni Soko Kuu la Kisasa na Stendi Kuu zinazojengwa na mkandarasi Mohamed Builders Ltd eneo la Nzuguni, ujenzi wa bustani ya mapumziko eneo la Chinangali na dampo la kisasa Chidaya.Benki ya Dunia imetoa mkopo kwa Jiji la Dodoma kusaidia ujenzi wa mtandao wa barabara zenye urefu wa kilomita 26.7 kwa kiwango cha lami na ufungaji wa taa za barabarani kwenye barabara za mitaa zitakazotumia mwanga wa jua. Pia Benki ya Dunia inafadhili ujenzi wa mtaro mkubwa wa maji ya mvua wenye urefu wa km 6.5 katika eneo la Ilazo – Ipagala na vizimba vya kukusanyia taka ngumu maeneo maalumu. Miradi hii kwa jumla inagharimu Sh bilioni 77.8 za kitanzania na zinatumika katika gharama za ujenzi, malipo kwa wakandarasi na washauri."
de431a8b564be15671a1bb420f9c90885d96fa5f," POLISI Mkoani Kilimanjaro inawashikilia watu watatu wa familia moja wakazi wa Tarafa ya Mpinji wilayani Same mkoani humo akiwemo mke wa marehemu Alisoni Elisante(80) ,Nasemba Alison Mcharo(80) kwa kukiri kumuua mume wake mwaka 2006.Marehemu ambaye alikuwa mwalimu mstaafu aliuawa na mke wake huyo miaka 12 iliyopita kwa kile kilichodaiwa mke kutaka pesa yote aliyolipwa kama kiinua mgongo baada ya kuifanya kazi ya Ualimu hadi kustaafu.Kamanda wa Polisi Mkoani Kilimanjaro, Hamisi Issah aliwataja wengine wanaoshikiliwa na polisi ni pamoja na watoto wa marehemu ,Orgenes Alison Mcharo(49) Mwalimu mkazi wa Turiani mkoani Morogoro na Elisante Alison Mcharo(45) mfanyabiashara mkazi wa Tarafa ya Mpinji wilayani Same mkoani Kilimanjaro.Akielezea tukio hilo la kusikitisha Kamanda Issah alisema siri ya mauaji hayo iliibuka baada ya mama mzazi wa marehemu, Elisante ambaye jina lake halikuweza kufahamika mara moja, kufariki na kaburi kuchimbwa na kumhifadhi. Mama huyo kabla ya kufariki kwake aliacha usia kuwa siku atakapokufa azikwe karibu na kaburi la mwanae.Issah aliendelea kueleza kuwa katika kutekeleza maagizo ya mama huyo alifariki Desemba 18 mwaka huu, katika Kijiji cha Mpinji walianza kuchimba kaburi karibu na kaburi la mtoto wake , Elisante.Alisema walipochimba kaburi hilo walitoboa kwa ndani kaburi la Elisante na kukuta nguo zote za marehemu zikiwa safi ikiwemo suti nyeusi ya marehemu , shati jeupe na tai, soksi na viatu lakini mwili wa marehemu ukiwa mifupa mitupu ulionekana umezikwa kwa kuchuchumaa na sio kulazwa kama kawaida ya marehemu wanavyozikwa.‘’Hizo nguo kwa miaka 12 hazijaoza wala kuliwa na mchwa zilikuwa safi utafikiri zimetoka kununuliwa leo dukani ni kitu cha ajabu sana kutokea ‘’ alisema Kamanda Issah.Aliongeza, baada ya wachimba kaburi kuona hali hiyo walitoa taarifa kwa uongozi wa kijiji hadi kata na hatimaye polisi na uchunguzi wa awali wa polisi ulimkamata Mke wa marehemu na katika mahojiano alikiri kumuua mume wake miaka hiyo.Alisema polisi ilifanya uchunguzi zaidi na kugundua kuwa watoto wa marehemu wanahusika katika mauaji hayo pamoja na kwamba mzazi wa kike kukataa kuwa hawahusiki na mauaji hayo.Polisi wamesema kwamba katika uchunguzi wao watoto ndio walioshiriki kuchimba kaburi na kumzika baba yao mzazi kwa stahili hiyo ya haraka haraka. Kamanda alisema bado polisi inafanya uchunguzi zaidi ikiwa ni pamoja na sampuli za mifupa ya marehemu mwalimu Elisante kutaka kujua kifo hicho kilitokana na nini.Alisema uchunguzi wa awali ulibaini kuwa mke alimuua mume wake kwa tamaa ya pesa ya kustaafu aliyolipwa Elisante. Kamanda Issah alisema mifupa ya Elisante imehifadhiwa katika chumba cha kuhifadhia maiti kwa uchunguzi zaidi wa kitaalamu."
de6fc0c6a7b8daae7c6367a623b538ab0db67ec3," WAZIRI wa Nchi, Ofi si ya Rais, Menejimenti na Utumishi wa Umma na Utawala Bora, George Mkuchika, amesema moja kati ya vikwazo vikubwa vinavyochelewesha kufikia uchumi wa viwanda ni rushwa, hivyo viongozi wa serikali wakatae kutoa na kupokea rushwa.Mkuchika ameyasema hayo katika hafla ya kuhitimisha kozi fupi ya tano ya viongozi, iliyofanyika katika Chuo cha Taifa cha Ulinzi (NDC), jijini Dar es Salaam.Mkuchika amesema rushwa inaumiza watu masikini, inadhoofisha uwezo wa serikali katika kutoa misaada ya kimsingi na kwamba tatizo hilo linaendelea kudumaza Taifa la Tanzania kwa muda mrefu sasa.Alisema pamoja na changamoto hiyo, serikali imejipanga kuhakikisha inaondoa hali hiyo na ndio maana hivi sasa baadhi ya mashirika yanayofanya utafiti ndani na Afrika Mashariki, yameeleza kuwa tangu Rais John Magufuli aingie madarakani, rushwa imeanza kushuka, na kwa nchi za Afrika Mashariki, Tanzania ipo vizuri katika suala hilo.Aliwaeleza viongozi hao kuwa serikali inategemea mambo makubwa kutoka kwao na majawabu ya namna gani ya kufikia uchumi wa viwanda ifikapo mwaka 2025.Alisema pia uongozi ni dhana inayoishi kwa kuendelea kujifunza kila siku, kwani dunia ya sasa na mifumo inabadilika kwa kasi kubwa pasipo uelewa wa kutosha, kama viongozi watashindwa kuendana na kasi hiyo.Katika hafla hiyo, Mkuchika aliwatunuku vyeti washiriki 24 miongoni mwao wakiwemo makatibu wakuu, naibu makatibu wakuu, wakuu wa mikoa, makatibu tawala, wakurugenzi wa taasisi za serikali, wakuu kutoka Kikosi cha Kutuliza Ghasia (FFU), Taasisi ya Kuzuia na Kupambana na Rushwa (Takukuru) pamoja na Uhamiaji.Mkuu wa chuo hicho, Paul Massawe amesema, kwa siku tano, washiriki walipata fursa ya kujifunza mambo muhimu ikiwemo usalama, nadharia na kwa vitendo, taswira ya usalama, msimamo na itikadi kali kwa vijana wa Tanzania, matishio mapya ya kiusalama na usalama wa taifa na changamoto za teknolojia ya habari na mawasiliano.Pia usalama wa ndani ya nchi, uzalendo na uongozi nchini, uzalendo na usalama wa taifa, athari za rushwa kwa usalama wa taifa, uongozi wenye maadili na usalama wa taifa, na pia wamepata nafasi ya kufanya mazoezi.Vile vile usalama wa taifa na mazingira ya kistratejia, vyombo vya kitaifa vya ulinzi na usalama, majadiliano ya kistratejia, vyombo vya kitaifa vya ulinzi na usalama, majadiliano ya pamoja na wakuu wa vyombo vya ulinzi na usalama na mwisho wamepata nafasi kutembelea Makao Makuu ya Jeshi la Nchi Kavu, ambapo wameshuhudia uwezo wa jeshi lao katika kulinda mipaka ya nchi na rasilimali zake."
de72e8c4c5a713eb29d2f3adfe3fbbf98d60dcbb," WABUNGE kesho wanatarajiwa kupiga kura kupitisha Bajeti Kuu ya Serikali ya 2019/20 ya Sh trilioni 33.11 kwa kuitwa majina na kupiga kura ya ‘Ndiyo’ au ‘Hapana’. Bajeti hiyo Kuu ya Serikali itapitishwa kama kura za ‘Ndiyo’ zitakuwa nyingi zaidi ya kura za ‘Hapana’.Ikiwa kura za ‘Hapana’ zitakuwa nyingi zaidi, Bajeti Kuu ya Serikali haitapita na moja ya athari ya tukio hilo ni Rais kuwa na mamlaka ya kulivunja Bunge endapo litakwamisha Bajeti Kuu ya Serikali kupita.Kwa kawaida upigaji wa kura, huongozwa na Spika wa Bunge, Job Ndugai, lakini kuna kila dalili upigaji kura huo kesho kuongozwa na Naibu Spika, Dk Tulia Ackson ambaye ndiye aliyeongoza mjadala wa bajeti kwa wiki nzima kutokana na Spika Ndugai kuwa nje ya nchi.Matokeo ya kura zilizopigwa, yatatangazwa na Katibu wa Bunge, Steven Kigaigai jioni baada ya wabunge wote waliopo bungeni kupiga kura. Idadi ya wabunge waliopo bungeni, wa CCM ni 288, Chadema 62, CUF 39, NCCR Mageuzi 1 na ACT Wazalendo 1.Kanuni za Kudumu za Bunge Toleo la Januari 2016 Kifungu cha 107 (1) kinaeleza kuwa Mjadala kuhusu Bajeti ya Serikali utakapomalizika, Spika atalihoji Bunge litoe uamuzi wake wa kupitisha au kutokupitisha bajeti ya serikali ili kukidhi matakwa ya Ibara ya 90 (2) (b) ya Katiba.Nacho Kifungu cha 107 (2) cha Kanuni hizo, kinasema Uamuzi wa Bunge wa kupitisha au kutokupitisha Bajeti ya Serikali, utafanywa kwa kupiga kura ya wazi kwa kuita jina la mbunge mmoja mmoja Bajeti hiyo ya serikali iliwasilishwa bungeni Juni 13, mwaka huu na Waziri wa Fedha na Mipango, Dk Philip Mpango, na imejadiliwa na wabunge kwa wiki nzima tangu Jumatatu, Juni 17 hadi leo.Akiwasilisha bajeti hiyo, Waziri Mpango alisema mapendekezo ya serikali kuhusu Makadirio ya Mapato na Matumizi kwa Mwaka 2019/20 ni ya Sh trilioni 33.11, kati yake Sh trilioni 20.86 sawa na asilimia 63.0 ya bajeti, ni kwa ajili ya matumizi ya kawaida, zikijumuishwa Sh trilioni 9.72 kwa ajili ya ulipaji deni la serikali na Sh trilioni 7.56 kwa ajili ya mishahara.Dk Mpango alisema Sh trilioni 3.58 zimetengwa kwa ajili ya matumizi mengineyo, zikijumuisha Sh bilioni 460.5 kwa ajili ya matumizi yatokanayo na vyanzo vya ndani vya halmashauri.“Aidha katika mwaka 2019/20, serikali imetenga fedha kwa ajili ya Uchaguzi wa Serikali za Mitaa unaofanyika Oktoba, mwaka huu na maandalizi ya Uchaguzi Mkuu utakaofanyika mwakani 2020,” alisema.Dk Mpango alisema Matumizi ya Maendeleo yanatarajiwa kuwa Sh trilioni 12.248 sawa na asilimia 37.0 ya bajeti yote, kati yake Sh trilioni 9.74 ni Fedha za Ndani na Sh trilioni 2.51 ni Fedha za Nje.Kati ya Fedha za Maendeleo zilizotengwa, Sh trilioni 2.48 ni kwa ajili ya mradi wa ujenzi wa Reli ya Kisasa (SRG), Sh trilioni 1.44 kwa ajili ya Mradi wa Kufua Umeme Mto Rufiji, Sh bilioni 788.8 kwa ajili ya Mfuko wa Reli, maji na Mradi wa Umeme Vijijini (REA). “Shilingi bilioni 450 kwa ajili ya mikopo ya wanafunzi wa elimu ya juu, shilingi bilioni 288.5 kwa ajili ya ada ya elimu ya msingi.Aidha, shilingi bilioni 600.0 zimetengwa kwa ajili ya kulipa madeni yaliyohakikiwa ya watumishi, watoa huduma na makandarasi wa barabara, maji na umeme,” alisema.Wabunge wakipitisha bajeti hiyo, wataiwezesha serikali kutekeleza Mipango ya Maendeleo ya nchi hasa mpango wa kila mwaka uliopo ndani ya Mpango wa Maendeleo wa Taifa wa Miaka Mitano (2016/17- 2020/21), Malengo ya Maendeleo Endelevu 17 (SDGs) ya 2030 na Ilani ya Uchaguzi ya CCM (2015- 2020).Katika bajeti hiyo maeneo ya vipaumbele ni kuendelea na azma ya kujenga uchumi wa viwanda, kwa kuvutia wawekezaji kwenye viwanda vinavyotumia malighafi zinazopatikana nchini katika mazao ya kilimo, mifugo, uvuvi, misitu na madini, kuzalisha mazao kwa ajili ya soko la ndani na kuuza nje pamoja na kuongeza fursa za ajira.Inalenga pia kukuza uchumi na maendeleo ya watu, kwa kuimarisha upatikanaji wa huduma bora za afya, elimu na ujuzi, chakula na lishe bora na huduma za maji safi na salama na kuongeza ubora wa nguvukazi ili iendane na mahitaji ya soko la ajira.Pia uboreshaji wa mazingira wezesha kwa uendeshaji biashara na uwekezaji, kwa kuendeleza ujenzi na ukarabati wa miundombinu ya reli, bandari, nishati, barabara, madaraja na viwanja vya ndege.Bajeti inakusudia kuimarisha zaidi ufuatiliaji na tathmini ya utekelezaji wa miradi ya maendeleo katika ngazi zote. Serikali itaimarisha usimamizi na ukusanyaji wa mapato ya kodi na yasiyo ya kodi ili kuongeza ufanisi katika utekelezaji wa bajeti na ukufanyaji wa mapato unafanyika bila kuathiri biashara.Bajeti hiyo kwa ujumla wake, inalenga kumkomboa Mtanzania na kumtoa katika umasikini kwa kutekeleza sera mbalimbali za mapato na matumizi nchini hasa za kuvutia wawekezaji na ukuaji wa biashara ndogo na za kati."
de794d6f9a08d85f93bdf3bacdd6ada5971fbbda," POLISI mkoani Tabora inamshikilia askari wake aliyetambuliwa kwa jina la Koplo Almasi kwa tuhuma za kumunguza kwa pasi ya umeme sehemu mbalimbali za mwili mwanafunzi Jumanne Ntimizi (17).Ntimizi anasoma Kidato cha Tatu katika Shule ya Sekondari Cheyo iliyoko katika Manispaa ya Tabora. Akizungumza na gazeti hili, Kamanda wa Polisi wa Mkoa, Emmanuel Nley alisema tukio hilo limetokea Desemba 25, mwaka huu saa 1.30 jioni katika Mtaa wa Lumaliza, Kata ya Mbugani katika Manispaa ya Tabora. Kamanda Nley alisema kijana huyo alikutwa karibu na nyumba ya askari huyo kwa nia ya kufanya mapenzi na binti wa askari huyo (Koplo Almasi).Alifafanua kuwa baada ya kumkuta na binti yake, alimkamata na kuanza kumunguza kwa pasi ya umeme sehemu mbalimbali za mwili na kisha kumpiga na kitu kizito kwenye paji la uso na mdomoni na kumjeruhi vibaya. Kamanda Nley alibainisha kuwa baada ya jeshi kupata taarifa hizo walimkamata askari huyo na hadi sasa anashikiliwa katika Kituo Kikuu cha Polisi kwa mahojiano zaidi, kabla ya taratibu nyingine za kisheria kufuata.“Tunamshikilia askari wetu E.9301 Koplo Almasi kwa tuhuma za kumunguza kwa pasi ya umeme na kumjeruhi vibaya kijana (mwanafunzi) aliyemkuta na binti yake nje ya nyumba wakitaka kufanya mapenzi,” alisema. Alisema tayari jeshi imemchukulia hatua za awali za kinidhamu askari huyo kwa kumshitaki kijeshini kutokana na shambulio hilo la kudhuru mwili.Katika hatua nyingine, Kamanda Nley alibainisha kuwa katika kipindi hiki cha Desemba kuelekea Januari, wamejipanga vizuri ili kuhakikisha ulinzi na usalama unaendelea kuimarisha katika maeneo yote ya mkoa huo. Alitaja mikakati ya jeshi hilo kuwa ni kufanya misako ya wahalifu kokote waliko, kuimarisha ulinzi katika nyumba za starehe na nyumba za ibada na kufanya doria katika barabara kuu na maeneo yote hatarishi.Aliongeza kuwa wamepiga marufuku disko toto na upigaji fataki barabarani na mitaani na wanaendelea kuimarisha usalama barabarani kwa kufanya ukaguzi wa mara kwa mara wa magari barabarani. Alitoa wito kwa wananchi kuendelea kutoa ushirikiano kwa jeshi hilo kwa kutoa taarifa za wahalifu na matukio ya uhalifu ili hatua zichukuliwe haraka. Aidha, aliwataka wazazi na walezi kuangalia watoto wao katika kipindi hiki."
dec4101b48d9e34b431fcbb507d867e58901e2b7," WAZIRI wa Madini, Doto Biteko amesema vyombo vyote vya serikali vya ulinzi na usalama, vimeungana kupambana na biashara haramu ya utoroshaji wa madini inayoendelea katika baadhi ya maeneo nchini.Ametoa kauli hiyo akijibu swali ni kwa nini kumekuwa na mwendelezo wa utoroshaji wa madini, unaofanywa na baadhi ya wadau wa madini licha ya serikali kuziondoa kero zilizokuwa zikiwakwaza wachimbaji na wafanyabiashara wa madini nchini.Biteko alisema licha ya serikali kuzifanyia kazi kero zote za wadau wa madini, ikiwemo kuondolewa kwa Kodi ya Ongezeko la Thamani (VAT) ya asilimia 18, tozo mbalimbali, urasimu uliokuwa umegubika biashara ya madini pamoja na kuanzishwa kwa masoko ya madini, lakini bado kuna wachimbaji na wafanyabiashara wasio waaminifu wanaoendeleza tabia ya kutorosha madini.Amesema wanaofanya vitendo hivyo, wana lengo la kuwavunja moyo wachimbaji na wafanyabiashara wanaolipa kodi halali ya serikali, hivyo aliwataka waache biashara hiyo haramu ya utoroshaji wa madini, kwa kuwa vyombo vyote vya dola viko kazini kuhakikisha wanaudhibiti uhalifu huo.Kuhusu madai ya baadhi ya wadau wa madini kuwa VAT ya asilimia 18 iliyoondolewa na serikali, inawanufaisha wafanyabiashara wakubwa wa madini pekee na siyo wachimbaji wadogo, ambao bado wanasumbuliwa na ushuru wa huduma katika halmashauri, Biteko alisema hilo si kweli kwa kuwa ushuru huo ni asilimia 0.03 tu.Alisema kabla ya kikao cha wadau wa madini na Rais John Magufuli kilichofanyika Januari mwaka huu, serikali ilikuwa imefanya uchunguzi wa kutosha na kubaini kero zinazowakabili wadau hao.Alisema baadhi ya kero hizo ni kodo ya ushuru wa huduma wa asilimia 0.03 unawakwaza wachimbaji wadogo siyo ya kweli, bali wanaoendelea kutorosha madini wanafanya hivyo kwa sababu tabia hiyo imeshakuwa sugu kwao, lakini serikali itawadhibiti.Rais wa Shirikisho la Vyama vya Wachimbaji Wadogo wa Madini (Femata), John Bina, alipotafutwa ili kueleza ni kwa nini utoroshaji wa madini bado unaendelea licha ya serikali kuondoa kero za wadau wa madini, walizoziwasilisha kwa Rais Magufuli Januari mwaka huu, simu yake haikupatikana.Mwenyekiti wa Kamati ya Dhahabu Tanzania, Godfrey Mitti, amesema wachimbaji wadogo hawana uwezo wa kutorosha madini nje ya nchi, bali wanaofanya hivyo ni baadhi ya wafanyabiashara wakubwa wa madini.Alisema kuna wachimbaji wengi wa madini katika maeneo yasiyo rasmi ambao wanazalisha madini mengi, hivyo wafanyabiashara hao wakubwa wa madini wana wajibu wa kuisaidia serikali kuhakikisha utoroshaji huo unakoma baada ya kuondolewa kwa VAT ya asilimia 18 na kero zingine.“Mchimbaji mdogo hana uwezo wa kuuza madini nje ya nchi, wanaofanya hivi ni baadhi ya wafanyabiashara wakubwa, serikali iendelee kuweka mkazo kuwa biashara zote za madini zifanyike kwenye masoko yaliyopo nchini, kinachotakiwa tu watendaji katika masoko haya waongezwe na huduma ziboreshwe zaidi,” alisema Mitti.Alisema moja ya kero inayowasumbua wachimbaji wadogo ni ushuru wa huduma unaotozwa na halmashauri.Alisema asilimia 18 ya VAT na asilimia tano ya tozo ya zuio, ambayo serikali ilizifanyia kazi. zinawanufaisha zaidi wafanyabiashara wakubwa wa madini, lakini wachimbaji wadogo bado wanasumbuliwa na ushuru huo wa huduma katika halmashauri."
df347c2cfeae69ac152b02ce7e9bff4b90554983," Habari zinasema FIFA imemwandikia barua Karia kumtaka atoe maelezo ya kina kuhusu kinachoendelea kwenye Uchaguzi Mkuu TFF. Karia alikiri habari hizo na kuhoji mwandishi amezipata wapi kwani zilitakiwa kuwa siri TFF.“Ni kweli nimeandikiwa barua binafsi na nimeeleza nilichoweza. Hii ilikuwa ni barua binafsi, ila imekuja kwenye e-mail ya TFF. Nasikitika kuvuja kwa habari hii, ila barua ya Fifa haikuja kwa ubaya,” alisema Karia jana.Kwa mujibu wa habari hizo, Fifa imesisitiza kumtambua Rais Malinzi anayekabiliwa na kesi. Malinzi na Katibu Mkuu wa TFF, Celestine Mwesigwa na Mhasibu wa TFF, Nsiande Mwanga wana kesi ya utakatishaji fedha.Kwa mujibu wa chanzo chetu, FIFA imesema inaendelea kuchunguza suala la Malinzi na wenzake kujua linahusiana na jinai au uchaguzi. Mtoa habari wetu amesema FIFA imeonya ikigundua kuna mkono wa Serikali, haitasita kuifungia Tanzania katika medani ya soka.Hiyo ni barua ya pili ya Fifa kwa TFF. Awali iliiandikia TFF ikitaka kufahamu kilichomsibu Malinzi na Mwesigwa walio mahabusu gereza la Keko kwa tuhuma za utakatishaji fedha. Katika kilichoonekana FIFA kutoridhishwa na maelezo ya awali imemuandikia binafsi Karia.Imemwomba maelezo binafsi kuhusu sakata hilo na kuahidi kufanya uchunguzi wake. Fifa imeifungia Sudan, Julai 6 mwaka huu kutokana na Serikali ya nchi yao kuingilia shughuli za chama cha soka cha Sudan (SFA).SFA ilifungiwa baada ya Serikali kupitia wizara ya sheria kuamuru Rais anayetambuliwa na FIFA, Mutasim Gaafar kuondoka na nafasi kuchukuliwa na Abdel Rahman Sir Elkatim. Mbali na Sudan, Fifa iliifungia Nigeria mwaka 2014, Benin mwaka 2016 na Mali Machi 2017.Uchaguzi Mkuu wa TFF uliopangwa kufanyika mjini Dodoma Agosti 12 umeingia ukakasi baada ya baadhi wajumbe TFF kupinga mchakato unaoendelea kwa kile walichodai kuwa ni kinyume cha kanuni za uchaguzi.Baadhi ya wanaopinga wanadai Ibara ya 15 ya Kanuni za Uchaguzi zinaeleza wazi kikao cha Kamati ya Utendaji kinatakiwa kitolewe notisi ya siku 15 lakini wao wameitisha kikao ndani ya saa 24 na kutoa uamuzi kutengua Kamati ya Uchaguzi na kutangaza wajumbe wapya.Mjumbe wa TFF amedai mchakato una ukakasi akidai aliyeendesha kikao ni Karia aliyewekewa pingamizi la kutokuwa uraia kwenye mchakato wa awali na kabla halijasikilizwa akaivunja. “Alipaswa kukata rufaa kamati ya rufaa ya uchaguzi kama asingeridhika na majibu ya Kamati ya uchaguzi. Hii inatosha kusema mchakato mzima wa uchaguzi ni batili,” alisema."
df7f7188bfe99d170fe88ec509f980f59e12a9d1," MKUU wa Wilaya ya Dodoma Mjini, Patrobas Katambi amesema serikali itaendelea kuwaenzi wazee kutokana na kutoa mchango mkubwa katika ujenzi wa taifa hata amani na utulivu uliopo ni kwa sababu ya miongozo yao.Alisema hayo juzi mjini hapa wakati wa uzinduzi wa baraza la wazee wa Jiji la Dodoma uliofanyika katika ukumbi wa Jiji. Alisema kama serikali inatambua mchango mkubwa wa wazee katika ujenzi wa taifa.“Hili ni kundi muhimu ambalo linatakiwa kuangaliwa kwa jicho la pekee na kupewa heshima kubwa, wazee ni chemchem ya hazina na busara kutokana na uzoefu wa mambo makubwa waliyopitia,” alisema.Alisema ni heshima kubwa kuwa na wazee kutokana na kufanya mambo mengi hata amani na utulivu iliyopo nchini na hatua kubwa iliyopigwa kwenye maendeleo kwa sababu ya miongozo yao.Aliwataka viongozi waliochaguliwa kuongoza baraza hilo kuweka maslahi ya wazee mbele kwa kuwasilisha hoja zao inapotakiwa ili changamoto zao ziweze kupata ufumbuzi.Pia, aliwataka kuwa na umoja katika kutekeleza majukumu ya baraza hilo kwani wamechaguliwa kwa ajili ya kuongoza wazee ambao wana imani kubwa kutokana na kuwaamini na kuwachagua ili waweze kuwatumikia. Katika uchaguzi huo, Mchungaji Petro Mpolo alichaguliwa kuwa mwenyekiti na nafasi ya makamu mwenyekiti ilikwenda kwa Abraham Msuya.Aliyechaguliwa kuwa katibu ni Mary Mcharo na Veronica Mveyekule alichaguliwa kuwa katibu msaidizi. Waliochaguliwa nafasi ya uwakilishi wa wazee kwenye baraza la madiwani ni Grene Simba na Gerald Lwiza.Nafasi ya mweka hazina ni Jonas Zitatu. Akizungumza baada ya uchaguzi huo, Mwenyekiti wa baraza hilo Mpolo alisema sasa wakati umefika kwa halmashauri kuona umuhimu wa kusimamia haki na stahiki za wazee. Pia alitaka watendaji wa kata na mitaa kukumbushwa kuwaita wawakilishi wa wazee kwenye mikutano yao ili hoja za wazee ziweze kufikishwa."
df88a4c1c1e5439bd0125622689edcb436d94621," TIMU ya Taifa ya Tanzania ‘Taifa Stars’ imepewa hoteli na Mkurugenzi Mtendaji wa Kampuni ya Motisun Subash Patel kwa ajili ya kambi ya maandalizi ya fainali za Afrika (Afcon).Stars inatarajiwa kuingia kambini kuanzia Juni Mosi na kuweka kambi ya wiki moja kwenye hoteli ya Whitesands kujiandaa na michuano hiyo mikubwa kabla ya kutimkia Misri na kuweka kambi ya wiki mbili. Akizungumzia udhamini huo, Patel alisema ameamua kuchangia hoteli kwa ajili ya timu hiyo ili kufanya maandalizi mazuri yatakayowasaidia kwenda kushindana.“Kucheza fainali za Afcon baada ya miaka 39 sio hatua ndogo, tunaungana kusaidia wakafanye vizuri na tuwaombee wakienda warudi na ushindi,” alisema na kuwahimiza wadau wengine kujitokeza na kuisaidia timu hiyo na hata mashabiki kwenda kuwakilisha.” Akimshukuru mdau huyo wa soka, Rais wa Shirikisho la Soka Tanzania (TFF), Wallace Karia alisema hawajapata pesa za maandalizi kutoka Shirikisho la Soka Afrika (Caf) hivyo, wameona wajiongeze kutafuta wadau kuwasaidia kuanza maandalizi.“Lazima timu ianze maandalizi hapa nyumbani, tunamshukuru Patel kwa mchango wake mkubwa wa kusaidia maendeleo ya soka, alituunga mkono kwenye fainali za vijana na sasa yuko pamoja nasi tena,” alisema. Karia alisema Stars itaondoka Juni 7, mwaka huu kwenda Misri ikiwa na kikosi cha wachezaji 32, ambapo wakiwa kule watacheza michezo miwili ya kirafiki mmoja Juni 13, mwaka huu dhidi ya Misri na mwingine Juni 16, dhidi ya Zimbabwe au Nigeria kisha wachezaji 23 wataingia kambi rasmi ya Caf."
dfcb7266c7b2120312a1dfc4721214e08fec2af1," Mkurugenzi Mtendaji wa Halmashauri ya Wilaya ya Bagamoyo Fatuma Latu amesema anayasubiri kwa hamu Maonesho ya Pili ya Viwanda Mkoa wa Pwani yanayotarajiwa kuanza Oktoba Mosi mwaka huu.Maonesho hayo yatakayoshirikisha wenye viwanda kutoka mikoa ya Pwani, Dar es Salaam, Tanga, na Morogoro yatafanyika kwa wiki moja kwenye viwanja vya CCM Sabasaba Picha ya Ndege.Latu amesema ofisini kwake kuwa, anaamini maonesho hayo yanayotarajiwa kushirikisha viwanda visivyopungua 400 yatakuwa na tija kwa Bagamoyo, mkoa wa Pwani na Taifa kwa ujumla. Watu takribani100,000 wanatarajiwa kutembelea maonesho hayo.“Kwa hiyo naamini yatakuwa na tija sana kwa sababu wazalishaji au wenye viwanda wengi wanaweza kufika kwenye soko kwa kukutana na watu waliotoka maeneo mbalimbali”amesema.Latu ameyasema hayo wakati akizungumza na timu ya wafanyakazi wa Kampuni ya Magazeti ya Serikali (TSN) ikiwa ni sehemu ya maandalizi ya Maonesho ya Viwanda Mkoa wa Pwani 2019 na Kongamano la Fursa za Biashara na Uwekezaji mkoani humo.“Maonyesho ndio sehemu ya kuonyesha bidhaa au kuonesha Bagamoyo tunafanya nini na sio rahisi sana kwa mtu mmoja mmoja akaenda kuonyesha bidhaa yake lakini tunapokuwa tume-organize inakuwa ni nafuu kwa wengi kufika pale na watu kujua tarehe moja mpaka hiyo saba kuna maonyesho yanafanyika basi mtu akafika pale na kuona wote kwa jumla”amesema."
dfdb44a7d8eb584ea06199cd2f34507b15949952," KOCHA wa Yanga, Mwinyi Zahera amesema kila kitu ina mwanzo na mwisho hivyo wamejipanga kufuta ile dhana ya Mbao kuwafunga kwenye uwanja wa CCM Kirumba Mwanza katika mchezo wa Ligi Kuu utakaochezwa leo.Yanga imekuwa ikishindwa kupata matokeo mazuri kwenye uwanja huo mbele ya wenyeji Mbao FC takwimu zikionesha kila mmoja amekuwa akitumia uwanja wa nyumbani kumuonesha mwenzake ubabe.Katika michezo mitano waliyokutana, Mbao imeshinda ikiwa nyumbani na kadhalika Yanga imeshinda ikiwa kwake.Kwenye uwanja huo wa CCM Kirumba, Yanga iliwahi kufungwa 1-0 msimu wa mwaka 2016/2017 na 2-0 msimu wa 2017/2018.Zahera amesema kila mara watu wamekuwa wakizungumza Yanga na Simba kuwa zikienda Mwanza lazima zifungwe, sasa ili kufuta kauli hiyo wanataka kufanya vizuri.“Watu wanasema kila mara Yanga na Simba zinafungwa Mwanza, nikasema tusiwape kichwa wapinzani wanatakiwa kujua kila kitu kina mwanzo na mwisho, ni lazima tupambane tupate matokeo,” amesema.Zahera ameutabiria mchezo huo huenda ukawa mgumu kwa sababu Mbao ni timu kubwa na wao pia ni wakubwa zaidi akiahidi kuwa mchezo huo utakuwa tofauti na iliyopita, kwani wamejipanga kwa mbinu nyingine kwa ajili ya kupata matokeo.Timu hiyo Jangwani imetoka kupoteza mchezo wake wa ligi dhidi ya Simba kwa kufungwa bao 1-0."
dfe30cdde4cfd07a58f7c33a7bc7c02aff419032," WAZIRI MKUU Kassim Majaliwa amewatoa hofu wananchi hususan wakulima wa korosho nchini baada ya kuwahakikishia kuwa korosho zao zote zitanunuliwa. Alisema serikali kupitia Bodi ya Mazao Mchanganyiko itanunua korosho zote na hakuna korosho za wakulima nchini ambazo zitabaki bila ya kununuliwa.Waziri Mkuu aliyasema jana alipozungumza na wafanyakazi wa kiwanda cha korosho cha Terra akiwa njiani kwenda Dodoma. Alisema bodi hiyo inaendelea kufanya tathmini na kujiridhisha kama kweli korosho hizo zimezalishwa nchini na kuangalia viwango vya ubora na baada ya kujiridhisha kuhusu viwango vya ubora na mkulima aliyepeleka ndiye mwenyewe ndipo taratibu za malipo hufanyika. Waziri Mkuu alisema serikali iliamua kununua korosho baada ya wafanyabiashara kutaka kuzinunua kwa bei ya chini ambayo haikuwa na tija.“Lengo la serikali ni kuhakikisha mkulima ananufaika na ndipo Rais John Magufuli alisitisha ununuzi baada ya kuona wakulima wanataka kudhulumiwa,” alisema. Kwa mujibu wa Waziri Mkuu hadi sasa tayari tani 181,000 zimeshakusanywa, hivyo aliwataka wakulima wa zao hilo nchini waendelee kuiamini serikali yao.Kadhalika, Waziri Mkuu aliupongeza uongozi wa kiwanda hicho kwa kuunga mkono jitihada za serikali kukuza uchumi kwa kupitia sekta ya viwanda. Awali Meneja Utawala wa kiwanda cha Terra, Peter Ngwale alisema uwezo wao ni kubangua tani 6,000 kwa mwaka, ambapo tayari wamebangua tani 3,000 na kuiomba serikali iwasaidie katika suala la ubora wa korosho kwa kuwa kiwango cha ubora kinachoandikwa kinakuwa tofauti na uhalisia wa korosho yenyewe."
e006a3025eb8e44f71aa1ba48e75d944be23377b,"['Makundi ya Ligi ya Mabingwa Ulaya yameshapangwa na klabu ya KRC Genk ya Ubelgiji inayochezewa na Mtanzania Mbwana Samatta wataminyana na bingwa mtetezi Liverpool kutoka England.  ', 'Siku 89 zilizopita, Liverpool ilinyanyua ndoo hiyo na hii leo safari ya kulitetea kombe lao imeanza kupata uhai.', 'Samatta ambaye ni mshambuliaji bora nchini Ubelgiji atakuwa na kibarua kigumu cha kumpita beki bora wa Ulaya Vigil van Dijk. ', '']"
e12fc793103f1e2e1f3c7068587c5693f28a5b9e," WAZIRI Mkuu, Kassim Majaliwa amepokea msaada wa vyumba viwili vya madarasa vikiwa na madawati vyenye thamani ya Sh milioni 80 kutoka Benki ya CRDB.Alipokea madarasa hayo juzi katika Shule ya Sekondari Kassim Majaliwa iliyopo Kata ya Nachingwea Wilaya ya Ruangwa mkoani Lindi. Waziri Mkuu aliushukuru uongozi wa Benki ya CRDB kwa msaada huo, ambao umesaidia kupunguza changamoto ya upungufu wa madarasa unaoikabili wilaya hiyo. Pia, Waziri Mkuu alizitaka taasisi nyingine ziige mfano wa CRDB, kwani imekuwa bega kwa bega na serikali katika kuchangia shughuli za kimaendeleo nchini.Hata hivyo, Waziri Mkuu alitoa wito kwa wanafunzi wa Shule ya Sekondari Kassim Majaliwa, kutumia vizuri madarasa hayo na kutunza mali zilizopo shuleni hapo. Alisema ujenzi wa shule hiyo ni mradi uliobuniwa na wakazi wa Kata ya Nachingwea ili kuwawezesha watoto wao kupata elimu katika eneo lililo karibu na makazi yao. Waziri Mkuu alisema awali wanafunzi wa kata hiyo, walikuwa wanatembea umbali mrefu hadi Shule ya Sekondari ya Ruangwa, jambo ambalo lilikuwa ni changamoto kwao.“Nawaomba wananchi wenzangu tuendelee kushirikiana katika kuibua na kubuni miradi mbalimbali kwa ajili ya kuboresha maendeleo kwenye kata yetu ya Nachingwea,” alisema. Pia Waziri Mkuu alikabidhi kompyuta 20 kwa shule za sekondari tano, ambazo ni Kassim Majaliwa, Likunja, Mnacho, Hawa Mchopa na Ruangwa. Mkurugenzi Mtendaji wa Benki ya CRDB, Abdulmajid Nsekela alisema benki yao inathamini elimu na imekuwa ikirudisha kwa jamii faida wanayoipata kwa kuchangia shughuli za maendeleo.Mbali na msaada huo wa vyumba viwili vya madarasa na madawati yake, pia aliahidi kutoa Sh milioni 20 ili zitumike kununulia madawati yatakayopunguza changamoto ya madawati wilayani Ruangwa. Kwa upande wao, wakazi wa kata ya Nachingwea waliishukuru serikali kwa kuwaunga mkono katika mradi wa ujenzi wa shule hiyo ya sekondari ambayo imewawezesha watoto wao kusoma karibu na maeneo yao ya makazi yao.Mkazi Omari Losi alisema ujenzi wa shule hiyo, utawarahisishia wanafunzi kwenda shule na kuwaondolea shida ya kutembea umbali mrefu kwenda Shule ya Sekondari ya Ruangwa walikokuwa wakisoma awali. Mkazi mwingine wa kata hiyo, Mariam Kingamkono alisema uwepo wa shule ya sekondari katika kata yao, kumeongeza hamasa ya wanafunzi kupenda kusoma kwa sababu wameondolea shida ya kutembea umbali mrefu. Alisema shule hiyo ina walimu wazuri na wa kutosha na ina mazingira mazuri ya kujifunzia, hivyo aliwaomba wazazi wenzake waendelee kushirikiana na serikali katika kuboresha maendeleo kwenye kata yao hususan ujenzi wa shule."
e1371921331aa897ad9c9160010babc920ab08d1," MSANII wa Bongo Fleva, Ali Kiba pamoja na kundi la lake la Kings Music Records ataongoza Tamasha la Tigo Fiesta Jumamosi hii, ambapo pia atasindikizwa na wasanii wengine 30 mashuhuri kwenye viwanja vya Posta, Kijitonyama Dar es Salaam.Akizungumza jana jijini Dar es Salaam, Mratibu wa tamasha hilo linaloandaliwa na Clouds Media Group, Gadner Habash alisema kuwa tamasha hilo litahitimishwa kwa staili yake huku wasanii zaidi ya 30 wakitarajiwa kutamba kwenye jukwaa moja. alisema kuwa mafanikio ya Fiesta kwa mwaka huu yalikuwa makubwa licha ya changamoto ndogo zilizojitokeza ambazo zilipelekea kusogezwa mbele kwa tamasha hilo kubwa linalofanyika kila mwaka.“Tumetembea mikoa 14 nchini na tulipokelewa vizuri sasa tunajipanga kukiwasha Dar es Salaam Jumamosi kwenye viwanja vya Posta…kuna jukwaa la viwango, mziki mkubwa kuliko, bata la kihistoria na listi ndefu ya wasanii wakiwemo kina Ali Kiba na kundi lake, TID, Chege, Dogo Janja, Weusi na wengineo…“Ni jambo la furaha kwetu kwani wadhamini wetu Tigo Tanzania wamekuwa nasi kila mahali huku wasanii nao wakitoa burudani iliyoenda shule,” alisema Habash na kuwataka wananchi kujitokeza kuanzia saa 10 jioni kwenye viwanja vya Posta.Baadhi ya mikoa ambayo tamasha hilo lilifanyika ni Morogoro, Sumbawanga, Iringa, Singida, Songea, Mtwara, Moshi, Tanga, Kahama, Mwanza, Musoma, Arusha na Dodoma. Kwa upande wake, Meneja wa Huduma za Masoko wa Tigo Tanzania, William Mpinga alisema kuwa katika msimu huu ambao Fiesta inaelekea tamati, Tigo itakuwa ikitoa ofa mbalimbali kwa wateja wake ambao watakuwa sehemu ya mafanikio ya tamasha hilo.Kwa niaba ya wasanii waliokuwa wakitoa burudani kwenye mikoa mbalimbali katika tamasha la msimu huu, Chege Chigunda alisema kuwa kama wasanii wamekuwa wakihudumiwa vyema na kuwekewa mazingira mazuri ya kufanya shoo nzuri. “Ni Fiesta hii ambayo mnapata burudani za maana. Kwanini msijitokeze viwanja vya Posta Jumamosi ijayo? Mtapata ‘vibes’ zote kutoka kwetu, “ alisema Chege. Naye msanii TID, alisema kwa mara ya kwanza anapiga shoo Fiesta tangu alipopiga mara ya mwisho miaka minne iliyopita."
e16949b03e8b501dfd54090b527942dbbaef2bd8," Msemaji wa Yanga, Dismas Ten alisema jana kuwa uongozi wa Yanga unatarajia kukutana na wafanyabiashara wanaouza jezi zenye nembo yao keshokutwa kujadili na kupeana utaratibu maalumu wa uuzwaji wa jezi ili Klabu inufaike.Alisema mkutano huo utafanyika Makao Makuu ya klabu hiyo mtaa wa Twiga na Jangwani na lengo ni kuwa na watu maalumu ambao watauza jezi zenye nembo yao ya klabu na si vinginevyo.“Tumeamua kubadili kutumia fursa iliyopo ili kujiongezea kipato kwa kutumia nembo yetu, kuanzia leo kesho (leo). Tukimkamata mfanyabiashara yeyote anauza jezi yenye nembo ya Yanga, tutachukua hatua za kisheria,” alisema.Ten alisema kwa muda mrefu walilifumbia macho suala hilo na licha ya kuwaelimisha mara kadhaa, hawajaelewa hivyo sasa watawabana. Alisema watakuwa wakali kwani wamegundua wanapoteza mapato mengi kupitia nembo yao hivyo wafanyabiashara wafahamu hilo ili wasije kujikuta matatani watakapokamatwa.Hatua hii inamaanisha Yanga inaelekea kuanza kujiendesha kibiashara baada ya muda mrefu wa kushindwa kutumia wingi wa mashabiki wake. Yanga imechukua hatua hiyo wakati tayari wafanyabiashara ndogo, Wamachinga, wakiuza jezi na kalenda zenye picha za wachezaji wa Yanga na Simba zinazocheza leo. Yanga inavaana na Simba leo Uwanja wa Taifa, Dar es Salaam katika mechi ya Ngao ya Hisani."
e188c64871c9123794e44108d8f463a080147ecb," SERIKALI ya Mapinduzi ya Zanzibar itaendelea kushirikiana na Serikali ya Jamhuri ya Muungano wa Tanzania katika kuuendeleza na kuuimarisha Muungano.Kauli hiyo ilitolewa na Rais wa Zanzibar, Dk Ali Mohamed Shein kwenye sherehe za Miaka 55 ya Mapinduzi ya Zanzibar zilizofanyika uwanja wa Gombani, Chakechake Pemba.“Mimi na Rais John Magufuli, tutahakikisha kuwa Muungano wetu unadumu na unaimarika kwa dhamira ile ile ya viongozi wetu wa awamu zilizotangulia, ili nchi yetu iendelee kupiga hatua kubwa zaidi na ibaki kuwa ya amani na utulivu,” alisema.Alisema kuwapo kwa muungano kumetokana na kuwepo kwa mapinduzi hivyo serikali zote mbili na wananchi wanawajibu wa kuyalinda mapinduzi na kulinda muungano.Akihutubia mbele ya wananchi waliojazana katika uwanja huo ambao ni kama vile umepambwa na rangi ya CCM ya kijani na njano, huku wananchi wakishangilia kwa midundo mbalimbali aliwataka wananchi wa Zanzibar kudhamiria mwaka huu kuongeza kiwango cha uzalendo katika kutekeleza majukumu yao.“Napenda nikuhakikishieni wananchi nyote, na wageni wanaoitembelea nchi yetu, kwamba nchi yetu iko salama na itaendelea kubaki salama na kwamba Serikali zetu mbili zitaendelea kutekeleza wajibu wao huo wa Kikatiba na Sheria katika kuilinda amani, utulivu na maisha ya wananchi na mali zao.“Wakati serikali zetu mbili zinatimiza wajibu wake na wananchi nao wanapaswa wazitii sheria jambo ambalo ni muhimu na la lazima katika kulifanikisha suala la amani na utulivu. Kila mmoja wetu anapaswa atekeleze wajibu wake huo, kwa kuhakikisha amani na utulivu vinadumishwa na Sheria za nchi zinafuatwa,” alisema.Dk Shein alisisitiza wananchi wote kuwajibika kuyalinda, kuyaenzi na kuyadumisha Mapinduzi , kuuendeleza na kuudumisha muungano.Alisisistiza katika hotuba yake hiyo kuwa watumishi wote wa umma katika mwaka huu wa 2019 waendeleze kwa kasi katika kuutekeleza wajibu wao kwa uadilifu na uaminifu zaidi, ili waweze kukabiliana na kuzitatua changamoto zinazowakabili wananchi katika maisha yao.“Sote tudhamirie kwamba mwaka huu uwe wa vitendo zaidi na tuongeze kiwango cha uzalendo wetu katika kuyatekeleza majukumu yetu,” alisema.Katika sherehe hizo zilizoambatana na shamrashamra mbalimbali likiwemo gwaride lililofanywa na gadi 10 za Jeshi la Ulinzi la Wananchi wa Tanzania, Polisi, Magereza, Valantia, KMKM viongozi kadhaa wa kitaifa na wastaafu walikuwepo.Kelele nyingi zilisikika wakati wa maonesho wa polisi wa kikoloni polisi tarabush na makomando hasa katika mapigano yasiyotumia silaha.Viongozi wa kitaifa waliohudhuria ni pamoja na Makamu wa Rais wa jamhuri ya Muungano wa Tanzania, Samia Suluhu Hassan , Waziri Mkuu Kassim Majaliwa, Makamu wa Pili wa Rais wa Zanzibar, Balozi Seif Ali Idd na wastaafu Benjamin Mkapa, Aman Abeid Karume. Rais John Magufuli, Dk Jakaya Kikwete na Dk Salmin Amour wakiwa na dharura.Dharura yao ilielezwa katika hadhara ili wananchi wajue kwamba viongozi wao wakuu hawapo kwa sababu na wamemtumia salamu Dk Shein salamu za kuwa pamoja."
e1916779d87d289a7501d1733ac2a9c723d54ce5," KILICHOKUWA kinamuumiza kichwa Kocha Mkuu wa Simba, Patrick Aussems ni washambuliaji wake kuonesha ubutu katika kufunga mabao kwenye mechi mbalimbali za ligi.Mabingwa hao watetezi wa Ligi Kuu Bara wana washambuliaji wengi mahiri akiwemo John Bocco, Emmanuel Okwi, Meddie Kagere, Adam Salamba na Marcel Kaheza lakini wamefunga mabao machache, manane kwenye michezo saba.Waliofunga ni Kagere (4) Bocco (2), Okwi (moja) Shiza Kichuya (moja). Aussems alisema jana, hali hiyo sasa ameipatia ufumbuzi baada ya kutumia muda wa mapumziko kuwapa dozi ya maana washambuliaji wake ili kufunga mabao mengi.Alisema, ana washambuliaji wengi wazuri na wenye uwezo isipokuwa wamekuwa wakikosa ufanisi wa kufunga mabao, jambo lililokuwa likimuumiza kwa muda mrefu. “Nataka kuona washambuliaji wanafunga mabao mengi kwa kila mchezo na kutumia nafasi tunazopata vizuri, kwa sababu tumekuwa tukitengeneza nafasi nyingi tatizo hatukuwa na ufanisi,”alisema.Kocha huyo alisema anaamini kwa mbinu zake alizowapa washambuliaji watabadilika na kuleta matokeo mazuri kuanzia mchezo ujao wa ligi dhidi ya Stand United. Mchezo huo unatarajiwa kuchezwa Jumapili kwenye Uwanja wa Taifa, Dar es Salaam.Aussems alisema ana matumaini ya kupata pointi tatu kutokana na ukweli kuwa wachezaji wake wamepata muda mzuri wa kupumzika na kuelekezana baadhi ya vitu muhimu vya kuboresha.Alisema licha ya kwamba wanakabiliwa na wakati mgumu wa kutoonekana kwa bosi wao Mohamed ‘Mo’ Dewji aliyetekwa na watu wasiojulikana tangu wiki iliyopita, mwisho wa siku ni lazima waendelee na mipango yao na kujipanga dhidi ya michezo yao ijayo."
e1a18f02c3a32f6313461f114ac9e185a85192f9," Yanga inasafiri kwenda Shelisheli kucheza mechi ya marudiano dhidi ya St. Louis ya huko ikiwa na wachezaji 20 na viongozi 10, kati ya hao benchi la ufundi wanane na wajumbe wawili wa Kamati ya Utendaji.Katika mchezo huo wa marudiano utakaochezwa Jumatano ya wiki ijayo, Yanga itamkosa mshambuliaji wake tegemeo, Obrey Chirwa aliyedaiwa kupata maumivu ya misuli kwenye mechi iliyopita ya ligi dhidi ya Majimaji.Wengine watakaobaki ni Amis Tambwe, Donald Ngoma, Yohana Nkomola na Abdallah Shaibu ‘Ninja’.Kwa mujibu wa Ofisa Habari wa Yanga, Dismas Ten watakaosafiri ni Ramadhan Kabwili, Beno Kakolanya, Youthe Rostand, Hassan Kessy, Juma Abdul, Mwinyi Haji, Gadiel Michael, Nadir Haroub, Pato Ngonyani, Kelvin Yondani, Said Juma, Papy Tshishimbi, Pius Buswita, Raphael Daud, Yusuf Mhilu, Ibrahim Ajibu, Said Mussa, Emmanuel Martin, Geofrey Mwashiuya na Juma Mahadhi.Mabingwa hao watetezi wa Ligi Kuu soka Tanzania Bara wanatarajia kucheza mchezo huo wa ugenini wakihitaji sare yoyote baada ya kushinda bao 1-0 katika mechi iliyochezwa nyumbani wiki iliyopita. Yanga ikiitoa timu hiyo itacheza na mshindi kati ya Al Merrikh ya Sudan au Township Rollers ya Botswana katika raundi inayofuata.Katika mechi ya awali Rollers ilishinda mabao 3-0.Akizungumzia safari hiyo, Ten alisema kikosi kilifanya mazoezi ya mwisho jana na kiko tayari kwa safari hiyo ya Shelisheli. “Tumefanya maandalizi yote kuhakikisha tunakwenda kupambana na kupata ushindi utakaotuwezesha kusonga mbele,” alisema.Kwa upande wa vinara wa Ligi Kuu Bara, Simba, pia itasafiri na wachezaji 20 ikibakiza majeruhi akiwemo Jamali Mwambeleko, Juma Luizio, Salim Mbonde, Said Nduda na Haruna Niyonzima ambao walishaanza mazoezi mepesi.Simba inatarajia kucheza mchezo wa marudiano dhidi ya Gendarmerie ya Djibout keshokutwa ikiwa na matumaini makubwa ya kusonga mbele baada ya mchezo wa kwanza kushinda 4-0 kwenye Uwanja wa Taifa.Ikisonga mbele itakutana na mshindi kati ya Al Masri ya Misri na Buffaloes ya Zimbabwe. Katika mechi ya kwanza, Masri ilishinda mabao 4-0 kwenye uwanja wa nyumbani na hivyo kufanya mechi yao kuwa nyepesi.Msemaji wa Simba, Haji Manara alisema kikosi chao kipo imara akiwemo nahodha John Bocco aliyeumia kifundo cha mguu walipocheza na Mwadui, Alhamisi ya wiki hii."
e1ea2efbc36d9e9a53382bf485ecf6b0579d4afa," WACHIMBAJI wadogo wa madini ya almasi, wanaounda vikundi vinavyotarajia kupokea marudio ya mchanga wa madini kutoka Mgodi wa Williamson Diamond Ltd (WDL), wametofautiana na serikali kupitia Tume ya Madini kuhusu mgawanyo wa asilimia za tozo za madini hayo, wakidai zimelenga kunufaisha baadhi ya watu na sio wao.Walisema hayo kwenye kikao cha kuvitambua vikundi hivyo, vitavyopewa marudio hayo ya mchanga, kilichoketi Kata ya Songwa chini ya uenyekiti wake Mkuu wa Wilaya ya Kishapu, Nyabanga Taraba.Wachimbaji hao walisema wamegomea baadhi ya tozo, wakidai zimelenga kumnufaisha mtu mmoja ama kikundi cha watu fulani. Baadhi ya wachimbaji hao, Onesmo Jidawa na Gulusan Hassani, walilalamika kutoshirikishwa katika mchakato mzima wa mgawanyo wa asilimia.Walidai kuwa asilimia 70 iliyotengwa kwa ajili ya mkandarasi, anayetengeneza miundombinu ya barabara na eneo la kuhifadhia makinikia chini ya Mbunge wa Jimbo la Kishapu, Suleiman Nchambi, ni kubwa na itamnufaisha mwenyewe na sio wachimbaji wadogo kama ilivyokusudiwa.“Sisi hatutaki hiyo asilimia ni kubwa, kwani wakati wanaipanga hawakutushirikisha, hivyo tunaomba serikali ikae upya itushirikishe tupange kwa pamoja kila kundi liweze kunufaika kuliko hivi sasa linanufaisha kampuni moja ambayo inamilikiwa na mbunge wa jimbo hili,” alisema Soela Ndalu.Ofisa Madini Mkoa wa Shinyanga, Joseph Kumburu alisema asilimia 70 inayokwenda kwa mkandarasi huyo, imetokana na kukosa mtu wa kujitolea kufanya kazi hiyo na baadaye alipwe kutokana na upatikanaji wa almasi.Kumburu alisema kupitia Sheria ya Madini na makubaliano na Chama cha Wachimbaji Wadogo Mkoa wa Shinyanga (SHIREMA), asilimia 15 itaenda kwa mchimbaji mdogo, asilimia 0.3 halmashauri, asilimia 7 Ofisi ya Madini, 15 ya mwenye shamba na nyinginezo ambazo baadhi wachimbaji wadogo wamepinga, wakidai hawakushirikishwa.Kilicholalamikiwa kingine ni tozo ya Sh 200,000 inayotozwa na Shirema kwamba imelenga kuwanyong’onyeza, wakati serikali iliona busara wapewe marudio hayo ili kujikwamua na hali ngumu ya maisha waliyonayo.Hata hivyo, ofisa madini huyo aliitaka Shirema kusitisha kuchaji tozo hiyo kwa sasa na kwamba itakatwa wakati mauzo ya almasi yatakapoanza Mkuu wa wilaya aliwataka wachimbaji hao kuheshimu sheria, taratibu na miongozo ya serikali ili kufikia lengo lao na kwamba ambaye hayupo tayari anaweza kufanya vitu vingine ikiwemo kilimo.Katibu Mkuu wa Shirema, Gregory Kibusi alisema tozo hiyo ya Sh 200,000 ipo kwa mujibu wa Katiba ya Shirema inayotaka ili kutambuliwa na chama hicho ambacho ndio kimeingia mkataba na Mgodi wa WDL, ni lazima awe mwanachama hai."
e257f539c35e8adec6a7ddac6e144508fc221ad2," Mkurugenzi Mwendeshaji wa Kituo hicho, Elishilia Kaaya aliyasema hayo alipozungumza na Waziri wa Mambo ya Nje, Ushirikiano wa Afrika Mashariki Kikanda na Kimataifa Balozi Dk Augustine Mahiga aliyefika kwa ajili ya kujitambulisha kwa Bodi na uongozi wa kituo hicho.Kaaya alisema ujenzi wa kituo hicho unatokana na ukweli kwamba kwa muda mrefu Tanzania imekosa mapato mengi kutoka kwa wageni mbalimbali waliohitaji kuona vipande vya madini ya tanzanite hayo yanayopatikana nchini pekee kutokana na kukosekana kwa kituo hicho.Alisema kutokana na kukosekana kwa kituo hicho, wageni hao wamelazimika kwenda hadi China, India, Ujerumani na Afrika Kusini ambazo hazina madini hayo na badala yake zimekuwa zikinunua madini hayo kutoka Tanzania.“Haiwezekani hapa nchini kukosekane kituo cha wageni kuja kujionea mapande makubwa ya tanzanite na kulazimika kwenda nchi ambazo hazina madini hayo na ndiyo maana waziri aliyemaliza muda wake, George Simbachawene alitoa tamko hilo,” alisema Kaaya.Ujenzi wa kituo hicho unakuja baada ya kushindikana kwa ubia kati ya Mfuko wa LAPF waliokuwa washirikiane na AICC kujenga jengo la kibiashara baada ya mfuko huo kuzuiliwa kisheria kuendelea na uwekezaji nchini.Aidha, Kaaya alimtaarifu Balozi Dk Mahiga kuhusu ujenzi wa kituo kikubwa cha kimataifa cha mikutano kinachotarajiwa kujengwa jijini Arusha cha Arusha International Convention Centre ambacho ujenzi wake uko katika hatua mbalimbali za utekelezaji."
e2ac0a206ac6f354714408942e7c3f6c2b850b24," MACHO na masikio ya Watanzania yatakuwa bungeni Dodoma kusikiliza Bajeti Kuu ya Serikali ya Mwaka wa Fedha 2019/20, itakayosomwa leo.Bajeti Kuu ya Serikali husomwa kwa wakati mmoja na ya nchi nyingine za Afrika Mashariki (EAC) kuonesha mtangamano uliopo miongoni mwa nchi hizo. Bajeti hiyo ni ya nne ya tangu Serikali ya Awamu ya Tano iingie madarakani 2015, ni bajeti itakayojielekeza kwa kiasi kikubwa katika kufanikisha Uchaguzi wa Serikali za Mitaa utakaofanyika mwishoni mwa mwaka huu na pia kueleza vipaumbele vya serikali kwa mwaka ujao wa fedha. Bajeti hiyo itakayowasiliswa na Waziri wa Fedha na Mipango, Dk Philip Mpango saa 10 jioni, itatanguliwa na hotuba juu ya Hali ya Uchumi nchini ambayo itawasilishwa asubuhi bungeni hapo.Serikali inatazamia kuzingatia vipaumbele vinavyolenga kuinua uchumi wa nchi lakini hasa kuwa kichocheo katika kuboresha maisha ya Watanzania kupitia huduma na miradi mbalimbali ya kitaifa na kimkakati inayotekelezwa nchini. Miongoni mwa maeneo ambayo bajeti hiyo itayazingatia ni utekelezaji wa mikakati ya serikali kuhusu vipaumbele 10 ambavyo vilitajwa katika bajeti ya mwaka jana ambavyo utekelezaji wa baadhi umekamilika na baadhi unaendelea.Miongoni mwake ni kuendelea kuimarisha Mapato ya Ndani, Ujenzi wa Reli ya Kati ya Kisasa (SGR), Mradi wa Umeme katika Bonde la Mto Rufiji na Usambazaji wa Umeme Vijijini kupitia Mradi wa REA. Mikakati mingine ni Ununuzi wa Ndege za Serikali na Kulifufua Shirika la NdegeTanzania (ATCL) na pia kuboresha huduma za jamii kwa kuendelea kujenga Hospitali za Wilaya, Vituo vya Afya na Zahanati.Katika eneo hilo la afya macho pia yamelenga katika kugharamia ununuzi wa dawa, chanjo, vifaa, vifaa tiba na vitendanishi. Haina shaka pia kuwa Sera ya Elimu Bure inayolenga kutoa elimu bure kuanzia ngazi ya awali hadi Kidato cha Nne litaguswa na bajeti kutokana na ukweli kwamba Serikali inatumia Sh bilioni 20.8 kila mwezi kugharamia hitaji hilo.Vipaumbele ambavyo vinaweza kugusiwa na bajeti hiyo kwa kutolewa taarifa kutokana na vingi kuwa vimekamilika ni pamoja na kuondoa watumishi hewa na wenye vyeti vya kughushi katika utumishi wa umma, ujenzi wa ukuta kuzunguka Mgodi wa Madini ya Tanzanite Mirerani wenye urefu wa kilomita 24.5 kwa gharama ya Sh bilioni 5.42 na pia Kuhamishia Makao Makuu ya Serikali mjini Dodoma.Wabunge waizungumzia Wakitoa maoni yao kuhusiana na matarajio yao kwa bajeti ya mwaka ujao wa fedha, Mbunge wa Mtwara Vijijini, Hawa Ghasia (CCM) alisema ana imani kuwa bajeti hiyo itaweka vipaumbele katika utekelezaji wa Uchaguzi wa Serikali za Mitaa ambao utakaofanyika Oktoba, mwaka huu. Mbunge wa Muleba Kaskazini, Charles Mwijage alisema bajeti ya mwaka huu ipo ndani ya mipango ya miaka mitano ya maendeleo, hivyo vipaumbele vilivyopo katika mpango huo ndivyo vitakavyojitokeza katika bajeti hiyo.Kwa upande wake, Mbunge wa Busega, Dk Raphael Chegeni (CCM) alisema anatarajia kuona serikali ikija na mkakati wa kuongeza idadi ya walipakodi nchini. Alisema Tanzania ina zaidi ya watu milioni 50, lakini walipa kodi ni milioni 2.4 tu, jambo linalotoa ishara kwamba hakuna mwamko wa wananchi katika ulipaji kodi.Mbunge wa Mlalo, Rashid Shangazi (CCM) pia alizungumzia suala hilo, akieleza kuwa anatarajia Mamlaka ya Mapato (TRA) itaachana na mfumo wa kikoloni wa kukusanya kodi kwa nguvu na kujikita katika kutoa elimu kwa umma juu ya umuhimu wa kulipa kodi kwa hiari.Mbunge wa Manonga, Seif Gulamali (CCM), alisema anatarajia kuona bajeti hiyo ikijikita katika utekelezaji wa miradi muhimu kwa wananchi ikiwa ni pamoja na ujenzi wa barabara, ufuaji wa umeme wa maji katika Mto Rufiji, maarufu Stiegler’s Gorge na miradi ya maji. Mbunge wa Momba, David Silinde (Chadema), alisema anatarajia serikali itawasilisha bajeti yenye mikakati ya kuongeza ajira na uzalishaji ambao anaamini utaongeza makusanyo.Silinde ambaye pia ni Waziri Kivuli wa Fedha na Mipango, alisema asilimia 60 ya makusanyo ya kodi nchini yanatokana na Kodi ya Lipa Kadri Unavyopata (PAYE) ambayo wafanyakazi wanakatwa kwenye mishahara yao.“Tukitengeneza mazingira ya kuongeza uzalishaji, tutazalisha ajira nyingi na hao watakaoajiriwa watalipa kodi kwa serikali,” alisema. Mbunge wa Viti Maalum Mkoa wa Mara, Agnes Marwa (CCM), alisema anatarajia bajeti mwaka ujao wa fedha itajikita katika kutekeleza ahadi ya serikali ya kumtua mama ndoa kichwani kwa kutekeleza miradi ya maji. Bajeti hiyo pamoja na mambo mengine itazingatia mahitaji halisi ya nchi katika kujenga viwanda na kufikia Uchumi wa Kati ifikapo 2025.Wadau na matumaini lukuki Akizungumza na gazeti hili, Mshauri binafsi wa Masuala ya Uchumi, Profesa Kitojo Wetengere alisema upo umuhimu wa kujifunza kutoka nchi nyingine kuhakikisha kunakuwa na mfumo wa kitaalamu na unaotenda haki katika ukusanyaji kodi.Alisema sheria za kodi zinapaswa kubadilika kulingana na mazingira zisaidie wadau na nchi badala ya kugeuka kikwazo. “Unapoweka kodi kubwa lazima rushwa itaingia,” alisema.Mshauri huyo wa Uchumi alisisitiza umuhimu wa kupanua wigo wa kodi akisema wasomi na wataalamu wanapaswa kukaa na kuibua maeneo zaidi badala ya kuendelea kujielekeza katika eneo dogo na kubebesha watu wachache mzigo wa kodi na kuleta manung’uniko. Akitoa mawazo yake, Akida Mnyenyelwa kutoka Shirikisho la Wenyue Viwanda (CTI), alisema; “Kunapokuwa na ukandamizaji, biashara haziendi na kodi haiwezi kupatikana kama inavyotakiwa. Hiyo haikai vizuri”. Mnyenyelwa alisistiza umuhimu wa serikali kupanua wigo wa kukusanya kodi.Kwa upande wake Rais wa Chama cha Madaktari Tanzania (MAT), Dk Elisha Osati alisema wanatarajia bajeti hii itakua na uhalisia, kati ya kitakachotengwa na fedha zitakazotolewa hasa katika sekta ya afya. “Tunatarajia bajeti hii itakua halisi, yaani isitajwe namba nyingi lakini zikatolewa fedha kidogo, hii inatugombanisha na wananchi kwa sababu wao wamesikia bilioni nyingi zimetajwa lakini wakija hospitali wanakosa sawa,” alisema Dk Osati.Kwa upande wake, Katibu wa Itikadi, Uenezi na Mawasiliano wa Chama cha ACT Wazalendo, Ado Shaibu, alisema chama chake kinatarajia bajeti hii itakua ya muendelezo wa bajeti zilizopita katika Serikali ya Rais Magufuli yaani fedha nyingi kutengwa katika miradi iliyoanzishwa. Msemaji wa Jumuiya ya Wafanyabiashara Tanzania (JWT) Stephen Chamle alisema wanaamini bajeti hiyo itafanyia kazi maoni ya wafanyabiashara katika kuboresha mazingira ya biashara, ukusanyaji kodi na pia kutoa unafuu kwa wananchi.Mkuu wa Chuo cha Biashara (CBE), Profesa Emanuel Mjema alisema katika bajeti iliyopita serikali ilikusanya kodi nyingi kuliko kipindi kilichopita na wanatarajia itaendelea kuwa chanya kwa maendeleo ya nchi. Profesa Mjema alisema anaamini kuwa fedha za bajeti za miradi ya maendeleo tayari zimetengwa lakini anatarajia kuona utekelezaji katika miradi yote ili kubadili uchumi wa nchi.Alisema miradi hiyo mikubwa itachochea uwepo wa viwanda mama ambavyo vyenyewe vitasaidia kuanzisha viwanda vingine. Mchumi kutoka Chuo Kikuu cha Dar es Salaam Profesa Humphrey Moshi alisema matamanio yake ni kuona bajeti hiyo inakuja ikiwa na radha ya kujenga uchumi wa viwanda kwa kuyaangazia maeneo mbalimbali ikiwamo ujenzi wa Reli, kuboresha miundombinu ya maji, umeme, reli, barabara, kilimo na elimu.Alisema wakati huu ambapo Taifa limejielekeza kufikia Uchumi wa Kati wa Viwanda kuna umuhimu mkubwa kwa bajeti hiyo kuzingatia maeneo hayo ili kusaidia kufikia malengo hayo ya kukuza viwanda ambayo Taifa limejiwekea. Imeandikwa na Ikunda Eric na Magnus Mahenge, Dodoma, Stella Nyemenohi, Evance Ngi’ngo, Regina Kumba, Oscar Job na Francisca Emmanuel, Dar."
e2e6df05b41fdac7c6c28ec85514191bc58b2752," Waziri Mkuu Mstaafu wa Tanzania Mizengo Pinda kesho anatarajiwa kufunga maonesho ya pili ya viwanda mkoa Pwani.Mkuu wa Mkoa huo, mhandisi Evarist Ndikilo amewaeleza waandishi wa habari mjini Kibaha kuwa, zaidi ya viwanda 330 vimeshiriki maonesho hayo yaliyoanza Alhamisi iliyopita na kufunguliwa na Makamu wa Rais Samia Suluhu Hassan kwenye viwanja vya ofisi ya Mkuu wa Mkoa wa Pwani.“Lengo letu lilikuwa ni kuwa na watu wanaokuja kuyaona zaidi ya laki moja, lakini mbili lakini hiyo yote nafikiri baada ya leo ndio tunaweza tukajua kwamba ni wananchi wangapi wameshiriki katika maonyesho haya” amesema Ndikilo.Amesema, washiriki wengi wamefurahi kwa kuwa licha ya kuonesha bidhaa lakini pia wamefanya biashara sanjari na kuvitambulisha vitu ambavyo vilikuwa havijulikani.Kwa mujibu wa Ndikilo, mkoa huo umebaini kuwa, maonesho ya bidhaa zinazozalishwa viwandani ni njia mojawapo ya kukuza biashara za wawekezaji na kutatua changamoto zinazowakabili.Amesema maonesho ya kwanza ya viwanda ya mkoa huo mwak jana yalileta mafanikio makubwa ikiwa ni pamoja na kuvipatia viwanda masoko wakiwemo wateja kutoka mikoa mbalimbali."
e2f02773f1aaf733cb4aba40fa2d045cbc2d25ca," WAZEE wa jamii ya Kalenjin wamewataka viongozi wakuu wa jamii hiyo katika mbio za urais wa mwaka 2022, Naibu Rais, William Ruto na Seneta wa Baringo, Gideon Moi kuzika tofauti mbio za kuwania urais uchaguzi ujao.Wazee wa kabila la Kalenjin wameanza kupata hofu kuwa tofauti za viongozi hao huenda zikaleta madhara katika uchaguzi ujao kwa upande wa mgombea kutoka kabila hilo. “Tofauti zao zinatuweka katika hatari ya kukosa urais mwaka 2022, hivyo tumeamua kuwaweka chini na kuwasihi wamalize tofauti zao na kuwa kitu kimoja, wote watoto wetu,” alisema Meja mstaafu John Seii, kiongozi wa wazee hao. Seii aliwalalamikia Ruto na Gideon ambaye ni mtoto wa Rais wa zamani wa Kenya, Mzee Daniel arap Moi kwa kuwa wabishi na kutotaka kusikiliza wazee wa jamii yao wanapowashauri.“Hawa wote ni watoto wetu lakini wameamua kutokutusikiliza tunachowaambia. Tumejaribu kuwasiliana na makatibu wao tuweze kukutana ana kwa ana na wakati mwingine tumejaribu kukutana katika mikutano ya hadhara, lakini juhudi hizo zimekwenda mrama,” alisema Seii. Sababu ya kushindwa kukutana na viongozi hao inatajwa na wazee hao kuwa ni kutokana na watu wanaoandamana nao wanaozidisha ugomvi wa maneno. “Kama wangekuwa peke yao ungekuta tumeshakutana nao,” alisema Seii."
e300ea5c80c5e07a80b6a3cd61cea886d9133e37," SERIKALI imemsimamisha kazi Mtendaji Mkuu wa Mamlaka ya Udhibiti wa Mbolea Tanzania (TFRA), Lazaro Kitandu na watumishi wengine watatu wa mamlaka hiyo kutokana na kuruhusu mbolea kuuzwa nje ya nchi wakati iliyopo haitoshelezi mahitaji ya nchi.Aidha, ameunda kamati ya watu sita itakayoongozwa na Mkurugenzi wa Idara ya Mafunzo, Utafiti na Huduma za Ugani, Dk Wilhelmina Mafuru kwa ajili ya kuangalia upatikanaji wa mbolea kwa wakulima na imepewa wiki mbili kukamilisha kazi hiyo. Hayo yamebainishwa na Waziri wa Kilimo, Japhet Hasunga alipozungumza na waandishi wa habari jijini Dodoma jana.Alisema taarifa kutoka mamlaka ya udhibiti wa mbolea, zinaonesha kuwa mbolea iliyoingizwa nchini ni pungufu ya mahitaji halisi ya mbolea nchini. Alisema mahitaji ya mbolea ni tani 514, 146 kwa mwaka, huku mbolea iliyowasili tayari nchini ni tani, 437, 910 wakati iliyopelekwa mikoani ni tani 323,586 na iliyonunuliwa na wakulima ni tani 182,674. “Lakini pamoja na kuwa na upungufu wa mbolea, lililojitokeza ni kuwa mbolea haijapelekwa mikoa yote kulingana na mahitaji ya kila mkoa. Alitaja baadhi ya mikoa akibainisha mahitaji yake na kiasi kilichopelekwa kwenye mabano kuwa ni Njombe tani 30,648 (30,005), Songwe tani 39,112 (tani 12,057), Kigoma tani 16,550 (tani 6,825) na Geita tani 16,494 (5,496).“ Sisi tunaona hapa hatujafanya vizuri, mahitaji ya mbolea ni makubwa na kuna upungufu, hii inatuonesha kuwa kuna mahali hatujafanya kazi ipasavyo… wakati mbolea iliyopo haitoshelezi mahitaji ya nchi, wenzetu wa mamlaka ya udhibiti wa mbolea nchini wakaamua kutoa kibali cha kuuza mbolea Zambia bila kibali cha waziri wala katibu mkuu. “Hivi ninavyozungumza, kuna gari tatu zimekamatwa Tunduma zikiwa na jumla ya tani 60 za mbolea ambazo zilikuwa zinapelekwa Zambia,”alisema Waziri Hasunga. Aliongeza kwa mantiki hiyo, waliofanya hivyo hawaendi sambamba na wao na kwamba kuanzia muda huo anawasimamisha baadhi ya watumishi ili kupisha uchunguzi wa kamati hiyo iliyoundwa.“Baadhi ya watumishi tutawasimamisha kazi kupisha hiyo kamati ifanye kazi, ibaini kwa nini mbolea iende nje wakati mahitaji ya ndani hayatoshelezi na tuliagiza kwa ajili ya matumizi ya ndani ya nchi na siyo kuuza nje,” alisisitiza Hasunga. Alisema kamati hiyo itazunguka kwenye mikoa, kufuatilia upatikanaji wa mbolea kwa wakulima. Alisema kamati hiyo imepewa wiki mbili na kutoa taarifa sahihi na halisi ya upatikanaji wa mbolea kwa wakulima na kama imefika vijijini. “ Manaibu waziri walikuwa kwenye ziara katika kanda mbalimbali, na wamebainisha kuwa upatikanaji wa mbolea sio mzuri na tena kwenye baadhi ya mikao inapatikana kwenye miji na si vijijini kama inavyotakiwa,” alisema.Alisema pamoja na kuwa mbolea iliyopelekwa mikoani kutotosheleza mahitaji, bado kuna tani 114,000 ziko jijini Dar es Salaam na hazijasambaza na kusisitiza kuwa kama mbolea hiyo haitasambazwa hatua kali zaidi zitachukuliwa. Aidha, Hasunga alisema vyama vya ushirika na vile vya kuweka na kukopa (Saccos) nchini, vinadai zaidi ya Sh bilioni 6.87 kwa wadaiwa sugu, jambo ambalo linazorotesha uendeshaji wa vyama ahivyo. “Wapo watu wamekopa kwenye Saccos lakini hawarudishi kwa mujibu wa makubaliano ya mkataba ya mikoa, mikoa ina wadaiwa mpaka sasa” alisema.Hasunga alitolea mfano wa Kurugenzi ya Saccos Limited ya Arusha, ambayo watu wanne tu wamekopa zaidi ya Sh Sh bilioni 1.45 na kuwataja watu hao na fedha zao kwenye mabano kuwa ni Christina Sumaye (zaidi Sh milioni 420), Zainabu Nassoro (Sh milioni 545.7), Edith Maley (Sh milioni 251.4) na Freedom Makyago (Sh milioni 251.4).Pia alitolea mfano wa Sacoss ya KKKT Mbulu Limited, ambayo inadai iliyowakopesha Sh milioni 159.6 huku BoT Sacoss ikidai zaidi ya Sh milioni 567.7. “Hapa nina idadi ya saccos zote nchini na orodha ya wadaiwa sugu, hivyo walipe haraka kabla ya hatua zaidi kuchukuliwa” alisema. Aidha, Hasunga alisisitiza kuwa wizara itachukuwa hatua, kwa wale ambao watashindwa kurudisha mali za vyama vya ushirika, zilichochukuliwa kwa kipindi cha miezi mitatu tangu atangaze."
e321d86da5ce9207dd04aaca4740c43e55febcb7," Hayo yalielezwa juzi katika kikao cha Kamati ya Ushauri ya Maendeleo ya Wilaya ya Kahama.Akizungumza katika kikao hicho Kaimu Meneja Mgodi wa Buzwagi, Muganda Mutereko alisema Mgodi wa Buzwagi ulioanzishwa kwa gharama za dola za Marekani milioni 402 kwa sasa umekuwa haupati faida kutokana na hali hiyo ya kushuka bei ya dhahabu.Alisema kuwa matayarisho kwa ajili ya kuufunga mgodi huo tayari yalishaanza tangu mwaka 2006.Alisema kutokana na bei ya dhahabu kuwa chini ya Sh 1,200 kumesababisha gharama za uendeshaji kuwa juu hali ambayo inasababisha hasara kubwa kwa mwekezaji huyo aliyewekeza kwa kutumia fedha nyingi katika shughuli za uchimbaji huo.“Tumepunguza nguvu kubwa kwa sasa katika shughuli za uchimbaji na hali kama itaendelea kuwa hivyo hadi mwaka 2017 mgodi huo utafungwa na kupisha shughuli za kimazingira kuendelea kufanyika pamoja na tathimini hadi mwaka 2022’, Alisema Tuzo Msuya."
e3223e9ae357fba1ab47e00abf6354fa84743887,".Benki Kuu ya Tanzania (BOT) imezindua Kituo cha kuhifadhi na kusambaza  fedha mpya katika Benki ya NMB Tawi la Mkwawa lililopo mjini Iringa.Mkurugenzi wa Tawi la Benki Kuu mkoani Mbeya, – Ibrahim Malogoi  amesema kuwa  hatua hiyo ina lengo la  kupunguza mzunguko wa fedha chakavu kwa Wakazi wa mkoa huo ambazo zinaongeza hatari ya kutengenezwa fedha bandia.Malogoi  amesema kuwa BOT imesikia kilio cha Wafanyabiashara wa Iringa ambao kwa muda mrefu wamelalamika uwepo wa fedha zilizochakaa kutoka benki nyingine.Kwa upande wake Mkuu wa mkoa wa Iringa, – Ally  Hapi  ameishukuru Benki Kuu  kwa kuzindua kituo hicho ambacho kitarejesha hadhi ya fedha na kupunguza mzunguzo wa fedha zilizochakaa."
e3738beefd228afcd86a4e82983be99c3726f90c," WAZIRI MKUU Kassim Majaliwa ametoa wito kwa Watanzania kujenga tabia ya kujiwekea akiba kwa kununua hisa kupitia taasisi za kifedha nchini.Majaliwa ametoa kauli hiyo jana wakati wa bonanza kati ya wabunge na watumishi wa Benki ya CRDB lililofanyika kwenye uwanja wa Jamhuri jijini Dodoma.“Suala la kujiwekea akiba ni muhimu kwa ajili ya maendeleo binafsi na nashauri wananchi tutumie taasisi za fedha kujiwekea akiba pamoja na kukopa mikopo kwa ajili ya maendeleo yetu,"" amesema.Akizungumzia bonanza hilo Majaliwa amesema michezo ni sehemu nzuri kujenga afya, furaha na kujenga mshikamano wa karibu katika jamii."
e37486852ad48c993fd7b2be6dcec4e82f790f85," MSHAMBULIAJI wa kimataifa wa Rwanda na timu ya Kenya ya Gor Mahia, Jacques Tuyisenge atakuwa nje ya uwanja kwa wiki tatu kutokana na maumivu ya mgongo aliyoyapata wakati walipocheza dhidi ya Rayon Jumapili. Tuyisenge atakosa mchezo wa marudiano dhidi ya USM Alger katika mchezo wa Kombe la Shirikisho utakaofanyika kesho, na ule wa Kundi H kati ya Rwanda na Ivory Coast wa kufuzu kwa fainali za Mataifa ya Afrika (Afcon 2019) utakaofanyika Kigali Septemba 9.Mchezaji huyo mwenye umri wa miaka 26 amekuwa muhimu katika kikosi cha Gor Mahia tangu alipojiunga na klabu hiyo katikati ya mwaka 2016 baada ya kufanya vizuri katika mashindano ya Mataifa ya Afrika kwa wachezaji wa nyumbani (Chan) Rwanda mapema mwaka huu. “Nilikuwa nahisi maumivu makali, bado nasikia lakini naendelea vizuri, madaktari wamesema nitakuwa nje ya uwanjani angalau kwa wiki tatu. Nafikiri nitarejea nikiwa na nguvu. Bahati mbaya nitakosa mechi muhimu sana kwa klabu yangu na nchi pia”, alisema Tuyisenge.Wakati huo huo, kesho Jumatano timu ya taifa ya Rwanda ya Amavubi itaanza maandalizi yake kwenye Uwanja wa Kigali kwa ajili ya mashindano ya kufuzu kwa fainali za Afcon 2019 dhidi ya Ivory Coast mwezi ujao. Amavubi wako katika Kundi H pamoja na Ivory Coast, Guinea na Jamhuri ya Afrika ya Kati, CAR. Rwanda ilifungwa 2-1 na CAR katika mchezo wa kwanza wa kundi hilo uliofanyika Juni mwaka jana, huko Bangui. Vinara wa kundi hilo Guinea waliwasambaratisha mabingwa wamwaka 2015 Ivory Coast kwa kuwafunga mabao 3-2 huko Abidjan. Ivory Coast na Rwanda ziko katika nafasi ya tatu na ne, kila moja ikiwa haina pointi yoyote."
e3aae02d6b14d4bced0547ed664fae2cc387ac19," WAZIRI wa Ujenzi, Uchukuzi na Mawasiliano, Isack Kamwelwe amesema Kampuni ya Ndege Tanzania (ATCL) ipo katika mipango ya kusafirisha minofu ya samaki na nyama kutoka jijini Mwanza kwenda Dar es Salaam kisha kusafirishwa nje ya nchi.Akizungumza katika ziara yake ya siku moja mkoani Mwanza, Kamwelwe amesema wafanyabiashara wengi wa Mwanza wamekuwa wakisafirisha minofu ya samaki kupitia viwanja vya ndege vya Nairobi, Kenya na Entebbe, Uganda, jambo linaloonesha mizigo hiyo inatoka nchi za jirani wakati ni bidhaa za Tanzania.Kamwelwe alisema safari hizo za kupeleka minofu hiyo nje ya nchi itasaidia serikali kupata mapato pamoja na ajira kwa vijana watakaokuwa wameajiriwa na viwanda vya uchakataji wa minofu ya samaki.Waziri Kamwelwe alisema kupitia ziara yake hiyo ya siku moja, amegundua kwamba viwanda vya samaki mkoani Mwanza vina uwezo mkubwa wa kuzalisha minofu ya samaki tani 200 kwa siku.Alisema amezungumza na wadau wa viwanda vya samaki na wamefurahishwa na juhudi za Rais John Magufuli kukomesha uvuvi haramu katika Ziwa Victoria ili samaki waweze kuzaliana zaidi na zaidi.ATCL ina ndege nane, Bombardier tatu, Airbus mbili na Dreamliner moja zilizonunuliwa na Serikali ya Awamu ya Tano na mbili za Rais zilizotolewa kwa ATCL hivi karibuni ambazo zinafanya safari zake katika miji mbalimbali nchini na hivi karibuni zitaanza safari za kwenda nje ya nchi na mikoa mingine.Tayari zimeanza kusafirisha nyama ya mbuzi kutoka Mwanza kwenda nje ya nchi kupitia Dar es Salaam.Mkurugenzi wa Maendeleo ya Mifugo na Uvuvi katika Wizara ya Mifugo na Uvuvi, Magese Mlai alisema uzalishaji wa minofu ya samaki Mwanza, umeongezeka na sekta yao ipo katika mikakati ya kuhakikisha inafanya uvuvi unakuwa endelevu ili kuweza kuipatia nchi mapato ya fedha za kigeni."
e3fe10749268fa621ca1e067c0150b290f722747," MSANII wa muziki wa kizazi kipya Mwajuma Abdul maarufu Queen Darleen amedai kuwa ukaribu wake na Msanii Ali Kiba umepungua kutokana na majukumu ya kifamilia aliyonayo.Aidha amekanusha taarifa kuwa Msanii Diamond Platinumz ambaye ni mdogo wake na Ali Kiba hawaiivi na kwamba kama ingekuwa hivyo nyimbo za Ali Kiba zisingepigwa Wasafi Media.Akizungumza kwenye moja ya mahojiano aliyoyafanya hivi karibuni, Queen Darleen alisema kuwa majukumu ya kifamilia yanasababisha wakati mwingine mtu apunguze ukaribu na mwingine kwani kila mmoja anakuwa na harakati zake za kusaka maisha.“Unajua maisha yamebadilika tulikuwa watoto, lakini mwisho wa siku kila mtu kagawanyika na majukumu yake Ali ameowa na yupo na familia yake kwa hiyo kila mtu na maisha yake,” alisema Queen Darleen na kusisitiza kuwa ni majukumu tu yanayowaweka mbali.Queen Darleen na Ali Kiba waliwahi kufanya kazi pamoja miaka 12 iliyopita walipotoa nyimbo inayoitwa 'Wajua' ambayo ilifanya vizuri. "
e4aa6d284907bb7de6ee937eb4ad0b4e9447058b," WAZIRI wa Nchi Ofi si ya Waziri Mkuu Uwekezaji Anjela Kairuki amepongeza uwekezaji wa gesi asilia uliofanywa na Shirika la Maendeleo ya Petroli nchini (TPDC) ulioiwezesha Serikali kuokoa zaidi ya Trilioni 27 zilizokuwa zikitumika uagizaji wa mafuta kwa ajili ya uzalishaji wa umeme. Aidha amelitaka Shirika hilo kuendelea kufanya utafiti katika eneo la mafuta na gesi ili kuwavutia wawekezaji nchini hatua ambayo pamoja na mambo mengine itazidi kuliletea tija Taifa na sambamba na kuliinua kiuchumi. Akizungumza kwa niaba ya Waziri Mkuu Kassim Majaliwa wakati wa maadhimisho ya miaka 50 ya TPDC yaliyofanyika Jijini Dar es Salaam jana, Waziri Kairuki alisema uwepo wa Shirika hilo kwa kiasi kikubwa kumesaidia kuliletea Taifa manufaa ikiwa ni pamoja na eneo la uzalishaji wa umeme na gesi ambao kimsingi ilikuwa ni changamoto iliyokuwa ikilisababishia Taifa kupoteza fedha nyingi. Kwa upande wake Waziri wa Nishati, Dk Merdard Kaleman alisema kwa miaka zaidi ya kumi Serikali ilikuwa ikitumia maji na mafuta mazito ili kuzalisha umeme lakini tangu kuanza kwa matumizi ya gesi asilia, kumesaidia kuondokana na matumizi hayo ambayo kwa kiasi kikubwa yalikuwa yakiigharimu Serikali."
e4b930664b4ddd4edc29b4c467ab1d5b7a18a3da," MAMLAKA ya Maendeleo ya Biashara (Tantrade) inaanzisha soko lijulikanalo 'Soko la Sabasaba Vunja Bei Bonanza’ kila Jumamosi na Jumapili kuanzia Julai 28, mwaka huu, lengo likiwa ni kuwawezesha wananchi kununua bidhaa zenye punguzo la bei.Mkurugenzi Mkuu wa Tantrade, Edwin Rutageruka amesema Dar es Salaam alipokuwa akizungumza na waandishi wa habari kuhusu soko litakalofanyika katika viwanja vya Sabasaba barabara ya Kilwa, Dar es Salaam.Amesema soko hilo ni ubunifu wao kuwezesha wafanyabiashara wadogo, wa kati na wakubwa pamoja na wenye viwanda kufanya biashara ili wapate soko endelevu la bidhaa na wananchi wanufaike na punguzo kupitia bidhaa hizo.Alisema pia wanawaalika wafanyabiashara wa nje kushiriki katika soko hilo, ilimradi wafanyabiashara wote watoe bei maalumu zenye punguzo.Kwa upande mwingine alisema, kwenye soko hilo kutakuwa na michezo na burudani mbalimbali ambayo itatoa burudani kwa watoto na watu wazima, pamoja na nyama choma.Alisema hadi kufikia jana tayari kampuni 108 za hapa nchini zilikuwa zimejiandikisha kwa ajili ya kuuza bidhaa zao, lakini bado wanaendelea kupokea maombi kwa wahitaji. Meneja wa Mradi huo wa ‘Vunja Bei Bonanza,’ Samsonite Odera amesema, walitumia miaka miwili kutengeneza mifumo ya mradi huo, kwa kuwa waliona imefika mahali pa kutengeneza mifumo ya wafanyabiashara kupata nafasi ya soko la pamoja."
e500162e1d3e1d6bc81d435bac82983a32f9e0a7," WAKATI soko la mafuta duniani likitishiwa na bei kubwa kutokana na uzalishaji kupungua kufuatia shambulio nchini Saudi Arabia, imebainika kuwa Tanzania ina akiba ya kutosha ya mali ghafi hiyo muhimu katika kuendesha uchumi wa nchi.Mashambulio yaliyofanyika katika visima vya mafuta vya Saudi Arabia, ambayo yamevuruga utulivu katika soko, yamekata asilimia 5 ya mafuta yanayosafirishwa duniani kwa siku, ambayo ni sawa na mapipa milioni 5.7.Shambulio hilo lilifanywa na la ndege zisizo na rubani katika hifadhi mbili za mafuta nchini Saudi Arabia mwishoni mwa wiki.Ingawa haijajulikana hali itakavyokuwa katika kipindi kirefu cha baadaye baada ya mashambulio hayo, tayari bei ya mafuta duniani kwa mujibu wa soko la Brent imepanda kwa asilimia 19.5 kufikia dola za Marekani 71.95 kwa pipa.Hiyo ni bei kubwa ambayo haijawahi kutokea katika historia ya bei za mafuta, tangu kumalizika kwa mgogoro wa Ghuba ya Ajemi (Vita vya Ghuba) mwaka 1991. Hata hivyo, bei hiyo ilishuka tena kwa asilimia 10.Katika mahojiano na Mamlaka ya Udhibiti wa Nishati na Maji nchini (Ewura), Watanzania wametolewa hofu ya kuwepo kwa uhaba wa mafuta.Ewura imesisitiza kuwa taifa lina akiba ya mafuta ya kutosha miezi miwili hadi mitatu ijayo.Ewura imetoa kauli hiyo, kutokana na baadhi ya nchi duniani kuanza kutaabika, baada ya bei ya mafuta kupanda katika soko la dunia.Saudi Arabia ni moja ndio wauzaji wakuu wa mafuta duniani, ambapo wanasafirisha zaidi ya mapipa milioni saba kwa siku ya mafuta.Akizungumza na gazeti hili juzi, Meneja Mawasiliano na Uhusiano wa Ewura, Titus Kaguo alisema tukio hilo kwa sasa, haliwezi kuathiri upatikanaji wa mafuta nchini kwani kuna akiba ya kutosha.Hata hivyo, alisema athari ya bei kwa siku za usoni inategemea na muda, ambao upungufu huo utaendelea kutokea.Alisema utaratibu wa Tanzania wa kununua mafuta kwa kipindi cha miezi miwili mpaka mitatu, hivyo wananchi waondoe hofu kuhusu upatikanaji wa mafuta katika kipindi hiki.“Athari inategemea, lakini si rahisi kutufikia kwa sasa kwa sababu sisi tunanunua mafuta kila baada ya miezi miwili au mitatu na mpaka sasa tuna akiba ya kutosha labda tu kama hiyo hali itaendelea kwa kipindi kirefu,” amesema.Alisema kutokana na utaratibu wa nchi wa ununuzi wa mafuta, unaweza kukuta wakati nchi itakapokuwa inahitaji kununua mafuta tena, hakutakuwa na tatizo hilo, hivyo athari kutoonekana.Imeelezwa kuwa shambulio hilo, huenda likailazimu Saudi Arabia kutumia mafuta yake ya akiba, mapipa milioni mbili kwa siku kwa ajili ya wateja wake, hali inayosababisha hofu.Kampuni ya mafuta Saudia, Aramco, imesema mashambulio hayo yalikatiza usambazaji kwa mapipa milioni 5.7 kwa siku. Bei za mafuta katika soko la dunia, zilishuka kidogo baada ya Rais Donald Trump wa Marekani, kuagiza kuingizwa kwa mafuta ya akiba sokoni.Marekani ilisema itaingiza mafuta yake ya akiba sokoni ili kuziba pengo la Saudi Arabia.Trump alisema kupitia twita kuwa ameagiza mafuta hayo ya akiba, yaingie sokoni kama kutakuwa na haja ili kusiwepo mtikisiko mkubwa wa soko.Marekani ilianza kuweka akiba yake ya mafuta miaka ya 1970 na inakadiriwa ina akiba ya mapipa milioni 640 katika mahandaki katika majimbo ya Texas na Louisiana.Kwa mujibu wa takwimu zilizotolewa televisheni ya Al Jazeera, soko la mafuta duniani linamilikiwa na Marekani kwa asilimia 18, Saudi Arabia asilimia 12, Urusi asilimia 11, Canada asilimia 5, China asilimia 5, Iraq asilimia 5, Iran asilimia 4, Falme za Kiarabu asilimia 4, Brazil asilimia 3 na Kuwaiti asilimia 3.Wachambuzi wa masuala ya soko la mafuta duniani, wanasema bei ya baadae ya mafuta duniani, inategemea urejeshaji wa haraka wa uzalishaji wa Saudi Arabia."
e591b3ed99fb226ff688c2d687b12dc08a2619e7," SHIRIKA la Reli Tanzania (TRC) limesisitiza kwamba Novemba mwaka huu, kwa mara ya kwanza Watanzania watashuhudia kukamilika kwa awamu ya kwanza ya ujenzi wa mradi wa reli ya kisasa (SGR) kutoka Dar es Salaam hadi Morogoro.Hayo yamebainishwa na Meneja wa mradi huo TRC, Machibya Masanja alipozungumza na gazeti hili jana. Machibya alisema mpaka sasa, ujenzi wa reli hiyo kutoka Dar es Salaam hadi Morogoro umefikia asilimia 40 na utakamilika Novemba kama ilivyokubaliwa kwenye mkataba. Alisema asilimia hizo 40 ni za mradi wote, lakini kuna baadhi ya kazi moja moja ambazo asilimia za kukamilika kwake ziko juu ikiwemo baadhi ya madaraja.Ujenzi wa reli hiyo yenye urefu wa kilometa 205 ikijumuishwa na kilometa 95 za njia za kupishania treni na hivyo kufanya reli yote kutoka Dar es Salaam hadi Morogoro kuwa na urefu wa kilometa 300, ulianza Mei mwaka juzi. Kampuni inayojenga mradi huo ni ya Kituruki ya Yapi Merkezi kwa ubia na Kampuni ya Mota-Engil Africa ya Ureno. Kwa mujibu wa Machibya, pamoja na mambo mengine, miongoni mwa kazi zinazoendelea kufanyika katika kambi ya ujenzi ya Soga mkoani Pwani, ni ufungaji wa reli kwenye mataruma ya zege.Mkurugenzi Mkuu wa TRC, Masanja Kadogosa alisema mpaka sasa jumla ya kilometa 40 kati ya kilometa zote 300 za mradi huo kutoka Dar es Salaam hadi Morogoro zimeshafungwa reli na kazi hiyo inaendelea. Kadogosa alisema awamu ya pili ya tani 7,250 za vyuma vya reli hiyo vilivyonunuliwa na serikali kutoka Kampuni ya NIPPON ya Japan viliwasili nchini wiki tatu zilizopita na vinaendelea kushushwa.Katika awamu ya kwanza, tani 7,250 ya vyuma hivyo kutoka Japan viliwasili nchini Septemba mwaka jana na vitafungwa kwenye mataruma kwenye eneo la urefu wa kilomita 60. Aidha, Kadogosa aliliambia gazeti hili mwaka jana mwishoni kuwa ujenzi wa reli hiyo kutoka Morogoro hadi Dodoma utakamilika Februari mwaka 2021, huku gharama yote ya mradi huo kutoka Dar es Salaam hadi Dodoma ni Sh trilioni 7.0 ambazo ni fedha za serikali.Katika kuhakikisha wananchi wanaoishi kando kando ya reli hiyo wananufaika nayo sasa na baada ya kukamilika kwake, Machibya alisema TRC kwa kushirikiana na mkandarasi, wamekuwa wakitoa elimu kwa jamii zinazoishi karibu na reli hiyo kuhusu namna wanavyoweza kunafaika nayo.Alisema kupitia Kitengo cha Utoaji Huduma kwa Jamii, TRC imekuwa ikitoa elimu kwa wananchi wa maeneo hayo kuhusu faida ya mradi huo kiuchumi katika maisha yao, lakini pia elimu ya afya kuhusu magonjwa mbali mbali. Kwa mujibu wa Machibya, mkandarasi amejenga zahanati kwa wananchi eneo la Soga na Mikese. Reli hiyo ya kisasa kutoka Dar es Salaam hadi Morogoro itakuwa na stesheni sita za Dar es Salaam, Pugu, Soga, Ruvu, Ngerengere na Morogoro."
e5aa8c2c7b65a053ccd0572328dbac5b2c423c44," Hayo yameelezwa na Ofisa Mtendaji Mkuu wa Kitengo cha Mauzo na Usambazaji wa Vodacom Tanzania, Hassan Saleh akisema vituo hivyo vitafunguliwa kila baada ya umbali wa kilometa 10 kwenye maeneo yenye wakazi wengi ili kuwapunguzia wateja wake adha ya kutembea umbali mrefu kufuata huduma.“Kwetu Vodacom wateja wetu ni wafalme na tunasikiliza ushauri wao, pamoja na kuwa na maduka sehemu mbalimbali, lakini bado tumeona kuna haja ya kuwasogezea zaidi huduma wateja popote pale walipo na kwa wakati wowote,” allisema.Alisema upanuzi wa vituo na huduma kwa wateja utapanua pia wigo wa ajira nchini kwani vitahitaji wafanyakazi zaidi ya 1,000 wa kuviendesha.Alizitaja baadhi ya huduma zitakazotolewa katika vituo hivyo ni kuwaunganisha wateja na mtandao wa Vodacom, M-Pesa na kuuza simu.“Wateja wetu pia watapata fursa ya kupata maelezo ya huduma mbalimbali zinazotolewa na kampuni kupitia kwenye vituo hivi,” alisema Saleh aliyetoa mwito wateja wa Vodacom na wananchi kwa ujumla kutumia huduma zake ili kuepukana na usumbufu."
e5aa9b439d8d134f5afcfa2f727775a099f018a2," UJENZI wa mradi wa kuzalisha umeme katika mto Lumakali wilayani Makete mkoani Njombe, utaanza Januari mwaka 2021 na utagharimu dola za Marekani milioni 388.22.Akijibu swali la msingi bungeni jana la Mbunge wa Makete, Profesa Norman Sigalla (CCM), aliyehoji ni lini serikali itaanza kujenga bwawa hilo, Naibu Waziri wa Nishati, Subira Mgalu alisema mradi huo unatarajia kuanza Januari mwaka 2021.Mgalu alisema mradi huo ukianza ujenzi wake utagharimu fedha hizo na utachukua muda wa takribani miaka miwili na nusu kukamilika kwake. “Mradi unatarajia kuanza Januari mwaka 2021 na utakamilika Juni 2023 na kwa sasa mshauri mwelekezi wa mradi anakamilisha mapitio ili kuboresha upembuzi yakinifu uliofanywa mwaka 1998 na atakamilisha kazi hiyo Machi mwakani,” alisema Mgalu.Akifafanua kuhusu mradi huo, Mgalu alisema mradi huo unahusisha ujenzi wa kituo cha kuzalisha umeme wa megawati 222 na njia ya kusafirisha umeme wa msongo wa kilovoti 220, kutoka eneo la Lumakali hadi kituo cha kupoza umeme cha Mbeya. Awali, akihoji serikali kuhusu lini mradi huo utaanza, mbunge Sigalla alisema ni zaidi ya miaka 11, sasa wananchi wa Balongwa, Makete wanaendelea kusubiri mradi huo ambao mwaka 2015/16 serikali ilitoa kauli kuwa ujenzi wake ungeanza mwaka 2017.“Kumekuwa na maandalizi ya kuzalisha umeme katika Mto Lumakali na sasa ni miaka 11 wananchi wanaendelea kusubiri kuanza kwa mradi huo ambao serikali mwaka 2015/16 ilisema ungeanza mwaka 2017, je, lini mradi huo utaanza?” Alihoji Sigalla. Mbunge wa Bukene, Selemani Zedi (CCM) alihoji ni lini vijiji vya Mwamala, Lububu na Kayombo vitaunganishwa na umeme katika mradi wa umeme wa Wakala wa Nishati Vijijini (REA III).Akijibu swali hilo, Naibu Waziri Mgalu alisema kijiji cha Mwamala kimeshawasha umeme tangu Februari, mwaka huu, na sasa mkandarasi anaendelea na kazi ya ujenzi wa njia ya umeme kuelekea kijiji cha Kayombo. Mgalu alisema kazi ya kusimika nguzo za msongo wa kilovoti 33 inaendelea na umeme unatarajiwa kuwashwa katika kijiji hicho mwezi huu.Aidha, Mgalu alisema kijiji cha Lububu kipo katika mpango wa kupelekewa umeme kupitia mradi wa REA III mzunguko wa pili utakaoanza mwezi ujao mwaka huu, na unatarajiwa kukamilika Juni 2021."
e5f6ad37f86b76e0d0c75fed1366143e83ca34de," MABINGWA watetezi wa Ligi Kuu Bara, Simba, leo watakuwa kwenye uwanja wa CCM Kirumba Mwanza kucheza na Alliance katika kampeni za kuwania taji la Ligi Kuu.Simba inahitaji ushindi leo ili kujiweka kwenye mazingira mazuri ya kutetea taji lake huku Alliance ikihitaji ushindi kujinasua ilipo, kwani haiko salama sana mkiani na isipokazana inaweza kushuka daraja.Mabingwa hao watetezi wanacheza mechi hiyo wakiwa na kumbukumbu mbaya ya kupoteza kwa mabao 2-1 dhidi ya Kagera Sugar mwishoni mwa wiki iliyopita, hivyo ni wazi matokeo hayo yataipa hasira ya kutorudia makosa leo.Kocha wa Simba, Patrick Aussems alisema mechi na Kagera walicheza vibaya, hivyo hatokubali wachezaji wake kurudia makosa yale. “Mechi na Kagera tulicheza vibaya, tulicheza vizuri kipindi cha pili tu sasa huwezi kushinda kwa kucheza kipindi kimoja vibaya kingine vizuri,” amesema.Mechi hiyo ni raundi ya pili kwa Simba ambayo ina viporo bado kulinganisha na timu nyingine kwenye ligi kutokana na kuwa na mechi za kimataifa ambapo iliishia hatua ya robo fainali ya michuano ya Ligi ya Mabingwa Afrika.Kocha Aussems alisema kikosi chake kimejipanga na kinaingia uwanjani kikifahamu kuwa mechi hiyo si lele mama kwani kwa sasa kila timu wanayokutana nayo watataka kuwafunga.Katika mchezo wa awali uliochezwa kwenye Uwanja wa Taifa Dar es Salaam Alliance ilichapwa bao 5-1 hivyo inatakiwa kuingia kwenye mechi hiyo kwa tahadhari.Katika msimamo wa Ligi Kuu, Simba ipo nafasi ya tatu ikiwa na pointi 60 katika michezo 24 iliyocheza ikishinda mechi 19, sare tatu na kupoteza michezo miwili.Alliance ni ya 16 ikiwa na pointi 37 ambapo imefungana na takriban timu tatu chini yake, jambo ambalo si zuri kwani kupoteza mechi kutamfanya aporomoke zaidi."
e61d77d94952b728dbe1eedd0a106687e6365e69," HOMA ya pambano la Ngao ya Jamii kati ya Simba na Azam FC litakalofanyika kesho imezidi kupanda huku kila timu ikitamba kuibuka na ushindi katika mchezo huo utakaopigwa kwenye Uwanja wa Taifa Dar es Salaam.Simba, ambao ni mabingwa wa Ligi Kuu Bara na Azam FC mabingwa wa Kombe la Azam Sports Federation (ASFC) wanakutana katika mchezo huo utakaofanyika kuanzia saa 1:00 usiku.Ofisa Habari wa Simba, Haji Manara aliwaambia waandishi wa habari Dar es Salaam jana kuwa pamoja na Azam kuwa na timu nzuri lakini wekundu wa Msimbazi ndio watakaoibuka na ushindi.Manara alisema huu ni mwaka wa Simba wa mataji na kwa kuanzia wanaanza na Ngao ya Jamii na wataendeleza makali hayo hata katika Ligi Kuu na kuhakikisha wanatwaa mataji ya Ligi Kuu mara 10 mfululizo.Aliwataka mashabiki wa Simba kuujaza Uwanja wa Taifa kama ilivyo ada kwa timu yao ili kudhihirisha kuwa wao ndio mabingwa wa soka nchini na timu bora zaidi kuliko yoyote.Akiizungumzia Azam katika mkutano huo uliofanyika makao makuu ya Shirikisho la Soka Tanzania (TFF), Manara alisema timu hiyo ina kocha mzuri kwa sasa, Etienne Ndayiragije, ambaye ndiye anayeifanya kuwa bora.Alisema, anamheshimu kocha huyo kwa kuwa ana uwezo mkubwa tangu alipokuwa Mbao FC ya Mwanza na KMC ya Kinondoni Dar es Salaam, hivyo hawezi kuidharau Azam FC kwani sasa inafanya vizuri. Viingilio vya mchezo huo ni Sh 5,000 huku VIP ni Sh 10,000, ambapo wapenzi wametakiwa kujitokeza kwa wingi kushuhudia pambano hilo.Naye msemaji wa Azam FC, Jaffar Maganga alisema timu yao imejiandaa vizuri kwa pambano hilo na wataibuka na ushindi katika mchezo huo, ambao Simba wanataka kuitwaa ngao hiyo kwa mara ya tano wakati Azam ni mara ya pili.Wakati huo huo, Manara aliwatahadharisha wanaouza jezi feki za Simba kuwa watakumbana na nguvu ya dola uwanjani hapo, kwani watakamatwa na kuchukuliwa hatua mara moja. Alisema watu hao sio tu wanaikosesha Simba mapato, bali wanainyima mapato hata serikali kwa kutolipa kodi kwa Mamlaka ya Mapato Tanzania (TRA)."
e648c02982810cb9e8d6c36f5be6f719ae4aea20," KENYA inatarajiwa kuwa nchi ya kwanza katika ukanda wa nchi wanachama wa Jumuiya ya Afrika Mashariki (EAC), kuuza mafuta yasiyosafi shwa katika soko la kimataifa.Kampuni ya Tullo Oil imeeleza kuwa Kenya itazindua kwa mara ya kwanza uuzaji wa mafuta nje ya nchi kati ya Julai na Septemba mwaka huu.Kampuni hiyo inayoongozwa kwa utafutaji mafuta katika eneo la Turkana, imeeleza kuwa mapipa 10,000 tayari yamegundulika kutoka Lokichar mpaka Mombasa.Inaamini kuwa kutakuwa na ongezeko la mafuta hayo kutoka Lokichar mpaka Mombasa kutoka mapipa ya sasa 600 hadi 2,000 kwa siku, baada ya kupata idhini kutoka Mamlaka ya Nishati na Mafuta nchini humu.Juni mwaka jana, Rais Uhuru Kenyatta (pichani) alikuwa Turkana kuzindua bidhaa hiyo ya kwanza ya mafuta ghafi kutoka Lokichar mpaka Mombasa kwa ajili ya kuuza nje ya nchi.Tullow Oil husafirisha mapipa 600 kwa siku, japo kumekuwa na changamoto katika mchakato huo katika wiki kadhaa baada ya kuanza mchakato.Kumekuwa na msuguano na serikali ni kwa asilimia ngapi uzalishaji huo, unaofanyika Turkana utaingiza mapato kiasi gani ulilazimisha Tullow Oil kusitisha huduma kwa takribani miezi miwili na baadaye kufikia mwafaka na kuwaruhusu kuendelea na biashara hiyo.Taarifa za sasa za biashara, Tullow Oil imesema mpaka sasa mapipa 80,000 ya mafuta hayo, yamesafirishwa mpaka Mombasa yalikowekwa tayari kwa kusafirishwa.Taarifa ya Ofisa Mtendaji Mkuu wa Tullow Oil, Paul Mcdade inasema Mamlaka ya Usimamizi wa Mafuta ikitoa idhini, ambayo wanatarajia kupatikana mapema iwezekanavyo itaongeza mapipa kufikia 2,000 kwa siku, huku mzigo wa kwanza kusafirisha nje ya nchi unatarajiwa katika robo ya tatu ya mwaka huu.Tullow Oil ilisema ingawa walitarajia kufikia uamuzi wa mwisho ya uwekezaji nchini humu mwisho wa mwaka huu, imebaki kuwa hivyo licha ya changamoto mbalimbali zinawakabili."
e69431b75ecbecf075f1fcc5bf20b0dd0255e80d," Akizungumza kwenye hafla ya utoaji zawadi iliyofanyika jijini Dar es Salaam, Ofisa Biashara Mkuu wa Tigo, Shavkat Berdiev, alisema Facebook ya Tigo ni mojawapo ya mfumo wa kijamii wa upashanaji habari unaowavutia wateja wapate kujua na kupata taarifa za karibu kuhusu bidhaa za kampuni ya Tigo kwa kila siku.“Tunaweka taarifa zetu zote kuhusu bidhaa ndani ya mtandao wa facebook ambao umewavutia wateja wetu wengi na kuondoa dukuduku miongoni mwao, ikiwa ni sehemu ya utekelezaji kwa kuzingatia sera ya kampuni inayolenga kukuza mabadiliko ya mfumo wa maisha ya kidijitali na uongozi wake katika kutoa teknolojia mpya yenye ubunifu wa kisasa,” alisema Berdiev.Zawadi zilizotolewa kwa watu hao 15, ni simu za kisasa aina ya smartphone. Berdiev alisema kuwa ongezeko la ukuaji wa idadi ya wateja wanaotumia mtandao wa Facebook wa Tigo unatokana na uaminifu walionao wateja. Ameahidi kuiimarisha zaidi ili ulete manufaa na mafanikio kwa wateja wake kwa mwaka wa 2016.Mmoja wa waliopata zawadi, Antanho Desouz Alcantala aliisifia kampuni ya Tigo kwa kushughulikia shida kwa wakati kwa ajili ya kusaidia wateja wake wanapopata na shida.“Nimechagua kuwa mteja wa Tigo na mshirika thabiti wa mtadao wake wa Facebook kwa sababu nimeona mtandao huu una habari nzuri ambazo zinanielimisha na ni mtandao ambao unatoa suluhisho kwa mteja pale anapokuwa na shida na kampuni,” alisema Alcantala."
e6c7dc5975120947d85b67e82f7ce7ba3451d117," RAIS John Magufuli amesisitiza kuwa hakuna mwananchi yeyote atakayelipwa fi dia kutokana na upanuzi wa barabara ya Morogoro katika njia nane kutoka Kimara jijini Dar es Salaam hadi Kibaha, Pwani yenye urefu wa kilomita 19.2.Alisema hayo jana wakati akiweka jiwe la msingi eneo la Kimara Stop Over, Dar es Salaam kwa ajili ya upanuzi wa barabara hiyo. Barabara hiyo ambayo itakuwa ikijulikana kama Tanzania One, upanuzi wake unafanywa na Kampuni ya Mzawa inayojulikana kwa jina la Estim Construction Company Ltd kwa gharama ya Sh bilioni 141.5, ambazo zote zimetolewa na serikali.Wananchi waliokuwa wakiishi kando kando ya barabara hiyo, walivunjiwa nyumba zao miaka ya hivi karibuni kutokana na kujenga kwenye hifadhi ya barabara ili kupisha upanuzi huo. Kabla ya kuvunjiwa nyumba zao, wananchi hao waliitaka serikali iwalipe fidia ya nyumba na viwanja vyao, kwa madai kuwa barabara ndiyo iliwafuata wao; na siyo wao kuifuata barabara. Madai hayo yalipingwa na serikali na kazi ya kubomoa nyumba hizo ikaendelea.Kutokana na wananchi kuendelea kusisitiza kutaka kulipwa fidia, Rais Magufuli alitumia fursa hiyo kuwataka wanasiasa kuacha kuwadanganya wananchi kuwa wanatakiwa kulipwa fidia, kitu ambacho hakipo. Rais Magufuli alisema serikali ilipotaka kuipanua barabara hiyo ya Morogoro mwaka 1997, waliibuka watu walioongozwa na Profesa Mgongo Fimbo aliyekuwa akifundisha Chuo Kikuu cha Dar es Salaam, kuishitaki serikali Mahakama Kuu kwa kesi Namba 39 ya mwaka 1997.“Mshitakiwa wa kesi hii ilikuwa Wizara ya Ujenzi kwa maana ya Serikali na Mwanasheria Mkuu wa Serikali. Katika kesi ile, Serikali ilishinda na aliyekuwa akiitetea Serikali kutoka Ofisi ya Mwanasheria Mkuu, alikuwa Jaji Frederick Werema,” alieleza Rais Magufuli.Alisema baada ya serikali kushinda kesi hiyo na wakati huo yeye (Rais) akiwa Naibu Waziri, walianza kubomoa nyumba zilizojengwa kwenye hifadhi ya barabara na watu waliokuwepo wakati huo wanafahamu. Katika kuhakikisha sheria inafuatwa, bila kumpendelea mtu yeyote, Rais Magufuli alisema miongoni mwa watu waliokumbwa na bomoabomoa hiyo ni pamoja na ndugu yake aliyemtaja kwa jina la Msabila, ambaye sasa ni marehemu.Msabila alibomolewa nyumba tatu, kupisha upanuzi huo. Sheria ya barabara Awali, Rais Magufuli alitumia muda wa kutosha, kuuelimisha umma wa Watanzania kuhusu Sheria ya Barabara iliyokuwepo tangu miaka ya 1930. Kwa mujibu wa Rais Magufuli, sheria hiyo ilifanyiwa mabadiliko mwaka 1967 na kutamka kuwa upana wa barabara ya kutoka katikati ya Jiji la Dar es Salaam eneo la Mnara wa Askari uliopo Posta hadi Ubungo ni mita 22.5 kila upande.Sheria hiyo pia iliendelea kutambua upana wa barabara kutoka Ubungo hadi Kimara Stop Over kuwa ni mita 90 kila upande; kutoka Stop Over hadi TAMCO Kibaha upana wa barabara ni mita121 kila upande; kutoka TAMCO hadi Mlandizi upana mita 22.5 kila upande; kutoka Mlandizi hadi Ruvu upana mita 90 kila upande na kutoka Ruvu kwenda mbele upana mita 22.5 kila upande.“Sheria hii ilifanyiwa tena marekebisho mwaka 2007 na kuongeza upana wa barabara kutoka mita 22.5 hadi mita 30 kila upande nchi nzima na eneo la barabara kutoka Ubungo hadi TAMCO Kibaha, upana uliendelea kuwa mita 90, mita 120 na kwenye Daraja la Ruvu zikiendelea kuwa mita 90,” alieleza Rais Magufuli. Ili kudhibiti uvamizi wa hifadhi ya barabara, Rais Magufuli alisema Serikali iliamua kuweka alama nchi nzima. Aliwataka wananchi kuheshimu alama hizo na wakitaka kuwa maskini waendelee kujenga kwenye hifadhi ya barabara.Alisema kuwa mwelekeo wa nchi ni kujitegemea katika kutekeleza miradi ya kimaendeleo, kama mpango huo ulivyoasisiwa na Rais mstaafu wa Awamu ya Tatu, Benjamin Mkapa badala ya kutegemea ufadhili kila wakati, hivyo wananchi hawanabudi kuheshimu sheria kwa kuwa bado miradi mingi itatekelezwa. Demokrasia Licha ya kumpongeza Rais kwa kazi nzuri anayoifanya, wabunge wa Chadema, John Mnyika wa Kibamba na Saed Kubenea wa Ubungo, walimwomba Rais Magufuli pia kudumisha demokrasia.Kutokana na hoja hiyo, Rais Magufuli alisema kuwa demokrasia, siyo maandamano na vurugu, bali ni pamoja na vyama vyote kukaa kwa pamoja kama wabunge hao walivyojitokeza, kushiriki sherehe hizo za uwekaji wa jiwe la msingi. “Hapa leo tumekaa wote na tumewaita viongozi wa vyama vyote na wamezungumza yote waliyotaka, hii ndiyo demokrasia, hata ukifunikwa mdomo usiongee, nayo ni demokrasia, demokrasia siyo fujo, haiwezekani watu wanaandamana kila siku, wanapora maduka wengine wanashindwa kufanya biashara, demokrasia nzuri inahamia bungeni,” alieleza Rais Magufuli.Kauli ya Makonda Kwa upande wake, Mkuu wa Mkoa wa Dar es Salaam, alimshukuru Rais Magufuli kwa kuondoa kero ya maji jijini Dar es Salaam kwa zaidi ya asilimia 60. Alisema kwa sasa wananchi wa Ubungo hadi Kiluvya wameanza kuunganishiwa maji. Alisema jumla ya Sh bilioni 516 zimetengwa kwa ajili ya miradi ya maji kwenye mkoa wake pamoja na ujenzi wa visima 20, vitakavyozalisha lita 200 za maji."
e6c7e1db8488bd55bf436e8f4cd545ddb5610b2f," KITUO cha Uwekezaji Tanzania (TIC) kuanzia Januari hadi Machi mwaka huu, kimesajili miradi mikubwa 80 yenye thamani ya Sh bilioni 883 ambapo miradi 49 kati ya hiyo ni ya viwanda.Miradi mingine ni ya huduma ikiwamo ya utalii na usafirishaji.Akizungumza na gazeti hili Mkurugenzi Mtendaji wa TIC, Godfrey Mwambe alisema kwenye usajili huo, miradi ya viwanda ni sawa na asilimia 54, usafirishaji asilimia 11 na asilimia sita ni ya utalii.Alisema kumekuwa na ufanisi katika sekta ya uwekezaji nchini kutokana na TIC kupata ushirikiano mzuri kutoka mamlaka mbalimbali nchini.Hata hivyo, alizitaka mamlaka zinazohusika na uwekezaji moja kwa moja kuhakikisha kuwa wanaweka mazingira mazuri zaidi kwa wawekezaji wa ndani na nje ya nchi ili kodi ikusanywe kutokana na uwekezaji wao huo, huku akibainisha kuwa watanzania zaidi ya milioni 22 wanao uwezo wa kulipa kodi hasa kama wakiwekewa mifumo mizuri na rafiki ya uwekezaji.Wakati huo huo, TIC imewaomba Watanzania na watu wengine kuchangamkia uwekezaji katika vifungashio hasa ikizingatiwa uwepo wa fursa kubwa baada ya mifuko ya plastiki kupigwa marufuku."
e6fd4e67adc0b7ca945bb6dab199a076ad7dc110," MDHIBITI na Mkaguzi Mkuu wa Hesabu za Serikali (CAG), Profesa Mussa Assad ametakiwa kufika mbele ya Kamati ya Kudumu ya Bunge ya Haki, Maadili na Madaraka ya Bunge kujibu tuhuma za kulidhalilisha Bunge kwamba ni dhaifu. ia Mbunge wa Kawe, Halima Mdee (Chadema) ametakiwa kufika mbele ya Kamati hiyo, ili kudhibitisha kauli zake kuunga mkono kauli ya CAG kwamba Bunge hilo ni dhaifu.Akizungumza na vyombo vya habari jijini Dodoma jana, Spika wa Bunge, Job Ndugai aliwataka viongozi hao kufika mbele ya Kamati hiyo, Januari 21 na 22, mwaka huu, na wasipotekeleza hatua nyingine zitachukuliwa dhidi yao.Spika Ndugai alichukua hatua hiyo ya kuwaita viongozi hao kutokana na kile alichodai walilidhalilisha Bunge kwa kuliita Bunge hilo ni dhaifu na kuunga mkono kauli hiyo.""Kama ni upotoshaji ofisi ya CAG ndiyo inayopotosha, huwezi kuisema nchi yako vibaya unapokuwa nje ya nchi,"" alisema Spika Ndugai.Ndugai alisema kitendo hicho kimemkasirisha hakutegemea msomi kama yeye (CAG) angeweza kulisema hivyo Bunge ambalo lina wasomi wengi kuliko mabunge yote tangu wakati wa Uhuru.Awali Desemba 30, mwaka jana, CAG Assad wakati akifanya mahojiano na Idhaa ya Kiswahili ya BBC alisema kuwa Bunge la Tanzania ni dhaifu kwa kuwa ofisi yake imekuwa ikitoa ripoti za ufisadi unaofanywa lakini Bunge hilo limeshindwa kuzifanyia kazi.Mahojiano hayo yaliyofanyika wakati akiwakilisha Tanzania katika Umoja wa Mataifa (UN); CAG Assad alisema:""Bunge la Tanzania ni dhaifu, limeshindwa kuidhibiti Serikali dhidi ya ufisadi.""Profesa Assad alihojiwa na mtangazaji wa idhaa hiyo, kuhusu jitihada za ofisi yake kila mwaka kufanya ukaguzi na kutoa ripoti zenye kuonesha kuna ubadhirifu lakini baada ya hapo wananchi hawaoni kinachoendelea.Profesa Assad alijibu kwamba jambo hilo ambalo kimsingi ni kazi ya Bunge;“Kama tunatoa ripoti zinazoonesha ubadhirifu halafu hatua hazichukuliwi, huo kwangu ni udhaifu wa Bunge. ""Bunge linatakiwa kusimamia na kuhakikisha pale panapoonekana kuna matatizo basi hatua zinachukuliwa. Sisi kazi yetu ni kutoa ripoti na huu udhaifu ni jambo lenye kusikitisha.""Mbunge wa Kawe Mdee aliunga mkono kauli hiyo ya CAG kwa kudai kwamba katika muda wote aliokaa bungeni, Bunge hilo analiona ndio dhaifu zaidi.Mdee alitoa kauli hiyo kutokana na kauli ya CAG, wakati naye akifanya mahojiano na vyombo mbalimbali vya habari na pia akaandika kwenye mitandao ya kijamii akiunga mkono kauli hiyo kwamba yupo sahihi kusema kwamba Bunge hilo ni dhaifu.""Yuko sahihi! kiukweli Mhimili wa Bunge!! Tunatia aibu...samaki wengi wakioza....tumeoza wote!! naamini wabunge tumesikia, na kuona kilichosemwa na CAG..."" ameandika Mdee kwenye mitandao ya kijamii.Kamati ya Kudumu ya Haki, Maadili na Madaraka ya Bunge ndiyo inayoshughulikia masuala yote yanayohusu udhalilishaji unaofanyika dhidi ya mamlaka na madaraka ya Bunge hilo."
e7097af7ff806e11fd6426650d7c3c5d159b39a0," WANANCHI zaidi ya 500 wakazi wa Kitongoji cha Momela katika Kata ya Ngarenanyuki wilayani Arumeru Mkoa wa Arusha wameandamana katika ofisi za kata hiyo kumshukuru Rais John Magufuli kwa kuwatambua wananchi wanaoishi jirani na hifadhi za Taifa wakiwemo waliopo karibu na Hifadhi ya Arusha (ANAPA).Wananchi hao wakiwemo wazee wenye umri mkubwa waliokuwa wamebeba majani ya miti, walimtaja Rais Magufuli kama kiongozi shujaa mzalendo aliyeletwa na Mwenyezi Mungu kuwatumikia wananchi wanyonge.Wakizungumza katika ofisi za kitongoji hicho jana, baadhi ya wananchi hao, Kanangila Nnko na Elikananyi Mbise walidai katika kipindi cha zaidi ya miaka 10, wameishi katika mateso kwa kupigwa, kunyanyaswa na hata baadhi yao kubambikizwa makosa ya jinai na kufungwa jela kutokana na kuishi jirani na hifadhi hiyo.Walidai mara kwa mara askari wa hifadhi hiyo walikuwa wakiwavamia na kuwapora mifugo yao na mingine ikiuawa kwa kupigwa risasi kwa madai ya kuingia hifadhini, jambo lililojenga mahusiano mabaya na hifadhi hiyo.“Kutokana na hatua ya Rais Magufuli kuamuru wananchi wanaoishi hifadhini na pembezoni mwa hifadhi wasiondolewe, tunaona kama nuru imeingia katika giza, tuna imani mgogoro na hifadhi sasa utaisha ndio maana tumeamua kujikusanya hapa na kumpongeza rais wetu Magufuli,” alisema Nnko.Awali, Mwenyekiti wa kitongoji hicho, Senyael Nko pamoja na kumpongeza Rais Magufuli alimwomba asaidie kurejeshewa eneo lao lenye ukubwa wa ekari 606 analodai limemegwa kimabavu na Anapa kwa madai kwamba ni eneo lao, hivyo kukosa eneo la malisho, kilimo na ujenzi wa shule ya sekondari.“Tunampongeza pia Rais kwa kutuletea Mkuu wa wilaya, Jerry Muro ambaye amesaidia sana kumaliza huu mgogoro kwani kati ya wakuu wa wilaya takribani wanne waliokuja Arumeru, yeye ndio amefika katika kitongoji chetu,” alisema mwenyekiti huyo.Naye Diwani wa Kata ya Ngarenanyuki, Zacharia Nnko na wa Kata ya Osunyai, Elirehema Nnko, wamemwomba rais kuwasaidia wananchi hao ili kitongoji chao kutambuliwe kama kijiji baada ya kukamilisha taratibu zote zinazohitajika.“Kwa muda mrefu wananchi wa Momela wameteseka kupatiwa hati ya utambuzi kama wanakijiji na hili wanamwomba Rais Magufuli awasaidie waweze kumiliki kijiji chao,” alisema Diwani wa Ngarenanyuki."
e72f916f832c1ae41fd57ad9509b2a242fb6bc73," WAKATI mwili wa bilionea na Mwenyekiti wa Kampuni za IPP, Dk Reginald Mengi unatarajiwa kuwasili leo saa nane mchana. Viongozi wameendelea kwenda nyumbani kwake jijini Dar es Salaam na kutoa kutoa salamu za rambirambi.Dk Mengi alifariki dunia Alhamisi iliyopita mjini Dubai, Umoja wa Falme za Kiarabu, baada ya kuugua.Miongoni mwa viongozi waliohudhuria nyumbani kwake na kutoa salamu za rambirambi ni pamoja na Katibu wa NEC, Itikadi na Uenezi wa Chama Cha Mapinduzi (CCM), Humphrey Polepole na Waziri wa Nchi, Ofisi ya Makamu wa Rais, Muungano na Mazingira, Januari Makamba.Wengine ni Waziri wa Madini, Dotto Biteko, Mbunge wa Mtama, Nape Nnauye (CCM), Mbunge wa Kigoma Mjini, Kabwe Zitto, Makamu wa Rais mstaafu, Dk Mohammed Gharib Bilal na Mbunge wa Kuteuliwa, Salma Kikwete.Akizungumza nyumbani hapo, Polepole alisema watu wengi mashuhuri nchini ni wanachama wa CCM, akiwemo Mengi ambaye pia alikuwa ni mwanachama wa chama hicho.Alisema Dk Mengi kupitia uanachama wake ametoa mchango mkubwa, ikiwemo kubadili fikra za watanzania hasa kukataa kukata tamaa na kuendelea kusimama imara na kuwa na msimamo wa kufanikiwa.“Mzee Mengi tutamkumbuka sana, akiwa kama mzawa na mfanyabiashara na mwekezaji mkubwa katika sekta ya viwanda, amegusa maisha ya watu wengi wa rika zote.Nafahamu huu ni wakati mgumu sana kwetu na hakuna namna nzuri ya kueleza namna alivyogusa maisha yetu,” alisema.Aliwaomba Watanzania waendelee kuyaishi yale yote mema aliyoyaishi Mzee Mengi na hata aliyoyapanga kuishi.“Katibu wetu Mkuu Dk Bashiru Ally atashiriki kule Machame kwenye maziko ya ndugu yetu.” amesema.Zitto alitoa salamu za pole kwa familia ya Mengi na familia ya kampuni ya IPP kwa msiba huo mzito wa mtu aliyekuwa na mchango mkubwa kwa taifa.Alisema watashirikiana na familia kuanzia jijini Dar es Salaam hadi nyumbani kwa Dk Mengi, Machame atakakozikwa ili kuionesha familia ya mfanyabiashara huyo kuwa haiko peke yake katika kuomboleza msiba huo.Nape alisema yeye ni mmoja wa vijana wa Mzee Mengi, kwani hawezi kuzungumzia maisha yake ya kisiasa bila kumzungumzia Dk Mengi kwani alikuwa na mchango mkubwa mpaka hapo alipofika."
e73af8457a4f14cd9fbca401184bac2de84725e8," Timu hiyo imetoka kushinda mchezo wake uliopita dhidi ya Mtibwa Sugar bao 1-0 na kuishusha Yanga nafasi ya tatu, ikipanda nafasi ya pili kwa pointi 49 katika michezo 26 iliyocheza.Akizungumza na waandishi wa habari jana, Ofisa Habari na Mawasiliano wa Azam FC Jaffar Iddi alisema timu yake imejipanga kuhakikisha inashinda michezo yote minne iliyobaki.“Timu yetu imejipanga vizuri kushinda michezo yote ingawa tunajua kuna michezo mingine itakuwa migumu kutokana na kwamba baadhi ya timu tunazotarajiwa kukutana nazo zinapambana kushuka daraja,”alisema.Alisema kikosi hicho kitaondoka chini ya Kocha Msaidizi Idd Cheche kwani Kocha Aristica Cioaba amefungiwa mechi tangu walipocheza dhidi ya Njombe Mji na Shirikisho la soka Tanzania (TFF) hivyo, aliondoka tangu juzi kuelekea Hispania kwa mafunzo ya muda mfupi.Katika hatua nyingine, beki majeruhi wa Azam Yakubu Mohamed anatarajiwa kuondoka leo kuelekea Afrika Kusini kwa uchunguzi wa jeraha lake baada ya kudai kuwa bado anapata maumivu.Iddi alisema mchezaji huyo atapelekwa katika hospitali ya St. Vicent Parot kutazamwa kama inawezekana kufanyiwa upasuaji tena.Wakati huo huo, Azam imewatakia kila la heri wawakilishi wa Tanzania katika michuano ya Kombe la Shirikisho Afrika Yanga wanaoondoka leo kuelekea Algeria kwa mchezo wa hatua ya makundi dhidi ya USM Alger.“Mchezo sio uadui wale ni wenzetu tuweke tofauti zetu pembeni, ni wawakilishi wan chi, tunawaombea wakafanye vizuri,”alisema."
e75a4ade4e43162bf822d6fa9fe0656ea1ec4e28," YANGA imeanza kupata hofu juu ya mchezo wake wa Kombe la Shirikisho la Azam (FA) dhidi ya Biashara United ikisema hautakuwa rahisi kwa vile wapinzani wao wanaonekana kubadilika kwa kiasi kikubwa.Kocha wa Yanga Mwinyi Zahera alisema Dar es Salaam jana kuwa, Biashara imebadilika na kuimarika hivyo huenda mchezo ukawa mgumu. Yanga inatarajiwa kuwa mwenyeji wa Biashara katika mechi hiyo itakayochezwa uwanja wa Taifa kesho. Alisema amejaribu kuwafuatilia katika michezo kadhaa ikiwemo waliocheza na Azam wanaonekana hawako kama walivyokutana awali, wameboreka. “Biashara ni timu nzuri, walicheza vizuri dhidi ya Azam katika mchezo wa ligi, wanapambana. Wamebadilika sio wale niliowaona tulipokutana raundi ya kwanza,”alisema. Kocha huyo alisema licha ya ubora wa wapinzani wao, wanajipanga wakiwa na furaha na ujio wa baadhi ya wachezaji wake waliokuwa majeruhi.Baadhi ya waliorejea ni Papy Tshishimbi, Thaban Kamusoko, Said Makapu huku Raphael Daud na Juma Mahadhi wakianza mazoezi mepesi lakini huenda wakakosekana katika mchezo huo. Kurudi karibu kwa wachezaji wote alisema kunampa faraja na itakuwa mara ya kwanza kuwa na kikosi kipana kwani wamekuwa wakicheza na kukabiliwa na majeruhi wengi mara kwa mara. Timu hiyo mkakati wao kama ilivyo kwa timu nyingine, wamedhamiria kuchukua mataji yote mawili ya Ligi Kuu na FA. Licha ya kukabiliwa na ukata, wamekuwa wakijitahidi kufanya vizuri kwenye ligi wakiongoza kwa jumla ya pointi 53 baada ya kucheza michezo 20, kushinda 17, kupata sare mbili na kupoteza mchezo mmoja."
e76ce214e699936abce9910a859e8d6cd9a5bc43," SHIRIKISHO la Soka Afrika (CAF) limemtangaza mshambuliaji wa Liverpool, Sadio Mane (pichani) , kuwa ndiye mchezaji bora wa Afrika wa mwaka.Mshambuliaji huyo wa kimataifa wa Senegal katika mchato wa kutangazwa aliwashinda mshambuliaji wa Misri, Mohamed Salah na winga wa Manchester City, Muargeria Riyad Mahrez, katika tuzo hiyo.Mane, 27, aliisaidia klabu yake hiyo ya London kutwaa ubingwa wa Ligi ya Mabingwa wa Ulaya msimu wa mwaka 2018/19. Hadi sasa amefunga mabao 15 katika msimu wa mwaka 2019/20, huku Liverpool ikiwa na pointi 13 zaidi ya timu iliyopo nafasi ya pili katika msimamo wa Ligi Kuu ya England.“Kwa kweli nimefurahi sana na kujivunia hii kazi yangu ya kucheza soka, naipenda sana.”“Napenda kuishukuru familia yangu, timu yangu ya taifa, viongozi wangu na hata shirikisho la soka la nchi yangu na klabu yangu ya Liverpool, kwakweli hii ni siku kubwa sana kwang,” alisema Mane baada ya kutunukiwa tuzo hiyo.Mane alipokea tuzo hiyo katika hafla iliyofanyika katika mji wa Hurghada, Misri, lakini si Salah, ambaye alishinda tuzo hiyo miaka miwili iliyopita au Mahrez aliyekuwepo ukumbini hapo.Mane alimaliza katika tatu bora katika tuzo za miaka mitatu iliyopita na kwa muda mrefu alikuwa akiisaka tuzo hiyo ili kufanikisha mafanikio yake ambayo aliyapata mchezaji wazamani wa Liverpool, El Hadji Diouf pia raia wa Senegal aliyeshinda mwaka 2002.LIGI KUU ENGLANDWachezaji wa Ligi Kuu ya England wamekuwa wakifanya vizuri katika tuzo za CAF, ambapo Mahrez alishinda tuzo moja ya bao la mwaka la Afrika baada ya mpira wake wa adhabu kutinga wavuni alipoifungia Algeria ilipocheza dhidi ya Nigeria katika nusu fainali ya Afcon.Salah, Mane na Mahrez wote wanaunda kikosi bora cha wachezaji 11 wa timu ya Afrika, huku beki wakati wa Liverpool Joel Matip, beki wa kulia wa Tottenham Serge Aurier na mshambuliaji wa Arsenal Pierre-Emerick Aubameyang nao wakiwamo.Wachezaji wanaounda kikosi bora cha wachezaji 11 wa Afrika: Andre Onana (Ajax/Cameroon), Achraf Hakimi (Borussia Dortmund/ Morocco), Kalidou Koulibaly (Napoli/Senegal), Joel Matip (Liverpool/Cameroon) na Serge Aurier (Tottenham/ Ivory Coast).Wengine ni Riyad Mahrez (Manchester City/Algeria), Idrissa Gana Gueye (Paris St-Germain/Senegal), Hakim Ziyech (Ajax/Morocco), Mohamed Salah (Liverpool/ Egypt), Sadio Mane (Liverpool/ Senegal), Pierre-Emerick Aubameyang (Arsenal/ Gabon) Beki wa kushoto wa Morocco Achraf Hakimi, 21, anayeichezea kwa mkopo Borussia Dortmund akitokea Real Madrid, ndiye mshindi wa tuzo ya mchezaji bora chipukizi wa mwaka.Mshambuliaji wa Nigeria na Barcelona, Asisat Oshoala, alitangazwa kuwa mchezaji bora wa mwaka wa Afrika kwa upande wa wanawake baada ya kuwashinda mshambuliaji wa Cameroon, Ajara Nchout na wa Beijing BG Phoenix na mshambuliaji wa Afrika Kusini, Thembi Kgatlana.Cameroon, ambayo ilifungwa 3-0 na England katika hatua ya 16 bora katika fainali za Kombe la Dunia kwa wanawake mwaka 2019, imetwaa tuzo ya timu bora ya taifa ya Afrika ya mwaka, huku mabingwa wa Afrika Algeria wakutwaa tuzo hiyo kwa wanaume.Djamel Belmadi, aliyeiongoza Algeria kutwaa taji la Afcon, ametwaa tuzo ya kocha bora kwa upande wa timu za wamaume, huku Diseree Ellis, kocha wa timu ya taifa ya Afrika Kusini, akishinda tuzo hiyo kwa upande wa wanawake."
e78aa3a954b093085f487fd4eaf89fcf1df84f0b,".Serikali ya Uturuki inafanya uchunguzi kuhusiana na tukio la ndege moja ya abiria ya nchi hiyo kuacha njia yake ya kurukia na kuingia kwenye majani,  hali iliyosababisha vifo vya watu watatu na wengine kadhaa kujeruhiwa.Tukio hilo limetokea katika uwanja wa ndege wa Istanbul,  wakati ndege hiyo ya abiria ilipokuwa ikijaribu kutua.Ndege hiyo ilikatika vipande viwili mara baada ya kutua kwenye uwanja huo huku ikiwa imeanza kuwaka moto.Hali mbaya ya hewa inasemekana kuwa ni chanzo cha rubani wa ndege hiyo kuonekana kushindwa kuimudu alipokuwa akijaribu kutua.Abiria na Wafanyakazi wa ndege hiyo walilazimika kuokolewa haraka kutoka katika ndege hiyo iliyokatika vipande viwili.Abiria wengi waliokuwa ndani ya ndege hiyo ya Uturuki walitoka salama huku wakiwa na majeraha kidogo, ingawa baadhi walilazimika kupelekwa hospitalini."
e7b2c425a23fe0de6d6f46bbba77ec4b9f982d2e,"['Manny Pacquiao amesema kuwa alifurahia pigano lake dhidi ya bingwa wa taji la WBA Keith Thurman ambapo alimshinda kwa pointi na  kuwa bingwa mpya wa uzani wa Welterweight duniani akiwa na umri wa miaka 40.', 'Thurman ambaye alikuwa hajashindwa alikuwa ameahidi kumstaafisha bingwa huyo wa Ufilipino lakini aliangushwa katika raundi ya kwanza kabla ya pigano hilo lililochangamsha kuendelea hadi raundi ya 12.', ""''Nilijua kwamba mtu yeyote angeibuka mshindi'' , alisema Thurman . "", ""''Aliniangusha katika raundi ya kwanza akapata motisha mkubwa . Lilikuwa pigano zuri sana''."", 'Thurman mwenye umri wa miaka alitaraji kupata ushindi wake wa 30.', 'Majaji wawili walisema kwamba Pacquiao alijipatia 115-112 dhidi ya Thurman huku jaji mmoja akimpatia Thurman ushindi wa 114-113 dhidi ya Pacquiao. ', 'Pacquiao ambaye amekuwa bingwa wa dunia katika mizani minane  alikuwa akipigana kwa mara ya 71 katika kipindi ambacho ameshindwa mara saba. ', 'Baadaye Pacquiao alisema kwamba alihisi amebarikiwa na kwamba atarudi Ufilipino ili kuendelea na kazi yake ya Useneta kabla ya kuamua kuhusu hatua atakayochukua. ', ""''Nitapigana mwaka ujao''."", 'Thurman alikuwa na urefu wa kumfikia rahisi Pacquiao  na umri mdogo lakini alikuwa nyuma kutoka mwanzo kabla ya kuanza kutokwa na damu puani baada ya raundi ya tano.', 'Alijikusanya katikati ya pigano lakini Pacquiao alirudi na kumkabilii katika rundi za mwisho za pigano. ', 'Raia huyo wa Ufilipino sasa huenda akapigana dhidi ya Amir Khan wa Uingereza , licha ya kwamba wiki iliopita alikana madai kwamba makubaliano yameafikiwa kwa wawili hao kuzipiga Saudia mnamo mwezi Novemba.', 'Khan amedai kwamba pigano hilo litafanyika tarehe 8 Novemba. ', ""''Natamani ningeweza kuimarisha mchezo wangu'' , Thurman aliambia vyombo vya habafri nchini marekani. "", ""''Nilihisi kwamba alikuwa amechoka, lakini uzoefu wake ndio uliomuokoa ndani ya ukumbi. Ningependa mechi ya marudiano''. "", ""''Nataka kuwashukuru mashabiki . Nataka kumshukuru kila mtu kwa kuhudhuria pigano hili. Manny Pacquiao ni bondia bora. Na bingwa wa Ukweli''.""]"
e7beaaa052746a44db673865d1d17ba1ff872191," MAHAKAMA ya Hakimu Mkazi Kisutu imempa dhamana aliyekuwa Rais wa Klabu ya Simba, Evans Aveva na aliyekuwa makamu wake, Geofrey Nyange ‘Kaburu’ baada ya kuondolewa mashitaka ya utakatishaji fedha. Aveva na Kaburu wame- kuwa ndani tangu mwaka 2017 walipokamatwa. Dhamana hiyo ni kuwa na wadhamini wawili watakao- saini bondi ya Sh.Milioni 30, ambapo hatua hiyo inatokana na washitakiwa hao kukutwa na kesi ya kujibu katika mashitaka 7 isipokuwa mawili ya utakatishaji fedha. Hata hivyo washitakiwa hao wameshindwa kutimiza masharti ya dhamana hivyo wamerudishwa mahabusu ambapo kesi hiyo imeahirishwa hadi Septemba 20, 2019 kwa ajili ya washitakiwa hao kuanza kujitetea akiwemo Mwenyekiti wa Kamati ya Usajili, Zacharia Hanspope. Kutokana na hatua hiyo washtakiwa hao wamepatiwa masharti ya dhamana kwa sa- babu mashitaka ya utakatisha- ji fedha ambayo yaliwanyima dhamana hayapo. Uamuzi huo umetolewa na Hakimu Mkazi Mkuu, Thomas Simba ambapo alisema jukumu la kuthibitisha shitaka kwa washitakiwa ni kwa upande wa mashitaka, pia kwa kosa moja moja na sio kwa kutegemeana. Hakimu Simba alisema baada ya kupitia ushahidi wa mashahidi 10 wa upande wa mashitaka ambapo amewakuta na kesi ya kujibu washitakiwa hao katika kosa la 1,2,3,4,7,8 na 9 isipokuwa katika shitaka la 6 na 10 ambayo ni ya utakatishaji fedha. “Mashitaka ya utakatishaji fedha ambayo yaliyokuwa yanawanyima dhamana washitakiwa hayapo, je upande wa mashitaka wana pingamizi na dhamana ?,” Baada ya kueleza hayo, Wakili wa Takukuru, Leornad Swai alieleza hawana pingamizi ambapo Hakimu Simba aliwapatia masharti ya dhamana ya kuwa na wadhamini wawili watakaosaini bondi ya Sh Milioni 30 kila mmoja. Kesi hiyo imeahirishwa hadi leo kwa ajili ya washitakiwa kuanza kujitetea. Katika kesi hiyo shtaka la kwanza, linawakabili Aveva na Kaburu ambapo wanadaiwa kula njama ya kutenda kosa la matumizi mabaya ya madaraka.Katika shtaka la pili la Aveva na Kaburu wanadaiwa kutumia vibaya madaraka yao kwa kuandaa fomu ya kuhamisha fedha Dola za Marekani 300,000 kutoka kwenye akaunti ya Simba iliyoko benki ya CRDB Azikiwe kwenda kwenye akaunti binafsi ya Aveva iliyoko benki ya Barclays. Shtaka la tatu linalowakabili Aveva na Kaburu inadaiwa kwa pamoja walighushi nyaraka iliyokuwa ikionesha Simba inalipa mkopo wa Dola za 300,000 kwa Aveva kitu ambacho sio kweli. Katika shtaka la nne Aveva katika banki ya CRDB anadaiwa kutoa nyaraka ya uongo ikionesha Simba wanalipa mkopo wa Dola za Marekani 300,000. Shtaka la tano, Aveva anadaiwa kuwa katika Benki ya Baclays Mikocheni alijipatia Dola za Marekani 187,817 wakati akijua zimetokana na kughushi. Shtaka la sita, Kaburu anadaiwa kumsaidia Aveva kujipatia Dola za Marekani 187,817 kutoka kwenye akaunti ya Simba wakiwa wanajua fedha hizo zimetokana na zao la kughushi. Shtaka la saba linawakabili Aveva, Kaburu na Hanspoppe ambao wanadaiwa kughushi hati ya malipo ya kibiashara wakionesha kwamba nyasi bandia zilizonunuliwa na Simba zina thamani ya Dola za Marekani 40,577 huku wakijua kwamba siyo kweli. Katika shtaka la nane, Aveva anadaiwa kuwasilisha hati ya malipo ya kibiashara ya uongo kwa Levison Kasulwa kwa madhumuni ya kuonesha kwamba Simba wamenunua nyasi bandia zenye thamani ya Dola za Marekani 40,577. Shtaka la tisa ni, Aveva, Kaburu na Hanspope wanadaiwa kuwasilisha nyaraka za uongo kuonesha kuwa Simba imenunua nyasi bandia zenye thamani ya Dola za Marekani 40,577."
e8020af78e466c61d20ed26e4ab654dac3eaf8f4,"['Uvumi kuhusu hatma ya Ole Gunnar Solskjaer katika klabu ya Man United umekuwa ukitawala vichwa vya habari baada ya klabu hiyo kulazwa 2-0 na klabu ya Burnley katika uwanja wa Old Traffordf. ', 'Iwapo watapoteza katika mechi ya FA siku ya Jumapili watakuwa wameshindwa katika mechi tatu mfululizo kwa mara ya kwanza msimu huu.', 'Solskjaer ataendelea kuwa mkufunzi katika mechi hiyo - ambayo ni ya raundi ya nne dhidi ya Tranmere, na BBCSport inaelewa kwamba United bado inaendelea kumuunga mkono kocha wake.', 'Lakini kwa mara nyegine tena klabu hiyo inakabiliwa na ukosoaji mkubwa, baada ya usiku ambao mashabiki wa klabu hiyo waliwazomea wachezaji mbali na mmiliki wa klabu hiyo naibu mwenyekiti Ed Woodward kutokana na matokeo mabaya na ukosefu wa usajili wa wachezaji wapya mwezi huu. Solskjaer alitarajiwa kuhutubia vyombo vya habari.', 'Je unaweza kuwa mkutano wake wa mwisho Old Trafford?', 'Ukweli ni kwamba,huku wakiwa 3-1 kufuatia kuondolewa katika awamu ya nusu fainali na klabu ya Man City katika kombe la ligi, kombe la FA na lile la Yuropa ndio yaliosalia kwa United  kujishindia kombe msimu huu. ', 'United itaanza wakipigiwa upatu kuibuka mshindi dhidi ya Tranmere, lakini kuna hatari. ', 'Mbali na beki wa kati Victor Lindelof, ambaye alikosa mechi dhidi ya Burnley kutokana na ugonjwa, Solskjaer atatumia kikosi kilekile ambacho kilishindwa kufurukuta siku ya Jumatano usiku. ', 'Ni wiki tano pekee tangu Watford kujipatia ushindi wake wa kwanza katika ligi ya Premia dhidi ya United. wamepoteza mara moja katika mechi saba. ', 'Iwapo watashindwa na Tranmere itakuwa pigo kubwa kwa klabu hiyo ambayo imepoteza nyumbani mara tatu mfululizo mwaka huu dhidi ya Leicester na Ipswich.', 'Huenda mashabiki wa klabu hiyo wasiwazome tena wachezaji wakati wa mechi ya kombe hilo lakini nyimbo zilizoimbwa dhidi ya familia ya Glazer na Woodward zinaweza kurudiwa tena.', 'Huku maoni kuhusu ukufunzi wa Solskjaer yakitoa hisia tofauti idadi kubwa ya mashabiki inaamini kwamba matatizo ya klabu hiyo yanatoka mbali.', 'Wamekasirishwa na mchanganyiko wa kile kinachodaiwa kuwa ukosefu wa uwekezaji , kiwango kikubwa cha fedha kutoka katika klabu hiyo kupitia faida za hisa, malipo na usajili mbaya. ', 'Hivyobasi wanailaumu familia ya Glazer ambayo iliinunua klabu hiyo katika hali yenye utata 2005.', 'Kuna kutoaminiana miongoni mwa mashabiki wa United kuhusu jukumu la Ed Woodward analochukua katika usajili wa wachezaji. Kushindwa kwa klabu hiyo kusajili mkurugenzi mpya wa soka,swala ambalo klabu hiyo inasema imeliangazia miezi 18 iliopita limewasilishwa mbele yake. ', 'Woodward hakuwepo Old Trafford siku ya Jumatano lakini huenda hatafurahia  ukoasoaji unaomkabili licha ya kuajiri afisa wa uhusiano mwema kuimarisha jinsia klabu hiyo inavyotazamwa kutoka nje.']"
e80688b8b17b2261f7d51d27d865fca6bec84f8a," Wakizungumza kwa nyakati tofauti na mwandishi wa habari hizi, wakulima hao wamedai gunia la mahindi lenye uzito wa kilo 100 kwa sasa linauzwa kati ya Sh 20,000 na Sh 25,000 tofauti na bei ya msimu uliopita ya Sh 60,000.Uchunguzi uliofanywa na gazeti hili katika vijiji mbalimbali mkoani humo umebaini kuwa wakulima wameanza kuwauzia mahindi walanguzi kwa bei hiyo ya ‘kutupa’ , zao ambalo kwa wakulima wengi wilayani humo ndilo tegemeo lao kiuchumi.Wakizungumza kwa masharti ya kutoandikwa majina yao gazetini baadhi ya walanguzi wa mahindi wamekiri kuwafuata wakulima mashambani na kununua mahindi kwa bei wanayoipanga wao (walanguzi) baada ya kusikia kuwa zao hilo limekosa soko la uhakika."
e8583580fa40064ae071da9a0bc97fdc508fda8b," Maonesho hayo yatakayofanyika nchini kwa mara ya kwanza yameandaliwa na Jukwaa la Tiba Asili Tanzania kwa kushirikiana na Wizara ya Afya na Ustawi wa Jamii na Mamlaka ya Maendeleo ya Biashara Tanzania (Tantrade).Kwa mujibu wa Mwenyekiti wa Kamati ya Maandalizi ya Maonesho hayo, Boniventure Mwalongo, wadau mbalimbali wa tiba asili na tiba mbadala wanatarajia kushiriki katika Maonesho hayo.Mwalongo alisema washiriki hao ni pamoja na watabibu wa tiba asili, watengenezaji wa dawa asili, wakunga wa tiba asili, kampuni za dawa asili na vipodozi vya dawa asili, wasambazaji wa tiba asili na tiba mbadala, watengenezaji wa vyakula asili, kliniki za tiba asili na tiba mbadala.Aidha, Mwalongo alisema wanaendelea na taratibu za kufanya maongezi na wadhamini mbalimbali ambapo watatoa taarifa rasmi baada ya kufikia tamati ya maongezi, ikiwa ni pamoja na kutoa ratiba nzima ya maonesho hayo.Wadau wasiopungua 280 wameonesha nia ya kushiriki."
e880cde7d5226b2adc9e4c4ff0eb6dfa6e00e78f," Katika taarifa yake jana kwa vyombo vya habari, Katibu na Mshauri wa Sheria wa kampuni hiyo, Joseph Makandege alisema kampuni yao ni ya binafsi.Hata hivyo, alisema kinachoiunganisha na umma ni huduma wanayoitoa ya uuzaji wa umeme ambayo hata hivyo alitaka baadhi ya wanasiasa kutotumia mgongo wake kujiinua kisiasa.Alisema kuendelea kujadili masuala ya ndani ya uendeshaji, ikiwemo namna ya kuzalisha na kuuza umeme, umiliki na uhalali wa kampuni, uuzaji na ununuzi wa hisa za kampuni ni masuala binafsi ya kampuni.Taarifa hiyo ilisema kampuni ina sera zake na misingi yake ya uendeshwaji. Aliwataka wananchi wanaotaka kufahamu masuala mbalimbali ya kampuni hiyo ikiwemo umiliki na uzalishaji wa umeme kupata taarifa sahihi kwao."
e8eb073082f6465208ea2e254f0e30045558687b," MAMLAKA ya Mapato Tanzania (TRA) imewataka wafanyabiashara na walipakodi nchini kutumia vizuri siku mbili zilizobaki kuwasilisha maombi ili wapate msamaha wa riba na adhabu.Mkurugenzi wa Huduma na Elimu kwa Mlipa Kodi wa Mamlaka hiyo, Richard Kayombo amesema, licha ya mwitikio wa wafanyabiashara hao kuwa mzuri, lakini akatoa wito kwa wale ambao hawajawasilisha maombi yao, wafanye hivyo ikiwa wanataka kupata msamaha huo.Kayombo amesema, wafanyabiashara ambao waliwasilisha maombi yao mapema tangu walipotakiwa kufanya hivyo mwezi Julai mwaka huu, tayari wameshapokea majibu ya maombi yao ya kusamehewa riba na adhabu.“Hakuna adhabu kwa wafanyabiashara na walipakodi watakaoshindwa kuwasilisha maombi yao TRA katika muda waliopewa, ila wajue kwamba kwa kushindwa kufanya hivyo, riba na adhabu ambazo walipaswa kusamehewa, ziko palepale,”alieleza Kayombo.Kwa mujibu wa Kayombo, wafanyabiashara na walipakodi watakaowasilisha maombi yao mpaka ifikapo Novemba 30 mwaka huu, watapata majibu ya maombi yao ndani ya mwezi mmoja.Hatua hiyo ya wafanyabiashara na walipa kodi kujitokeza kwa wingi inatokana na maamuzi ya Serikali kupitia TRA, kutangaza mwezi Julai mwaka huu msamaha wa riba na adhabu kwa wafanyabiashara na walipa kodi wote nchini.Msamaha huo unatokana na mabadiliko ya Sheria ya Kodi ya Mwaka 2015 yaliyofanywa na Bunge kwa kuingiza kipengele kinachompa mamlaka Kamishna Mkuu wa TRA kuweza kusamehe riba na adhabu zinazohusu kodi.Mkurugenzi huyo wa Huduma na Elimu kwa Mlipa Kodi wa TRA, aliwahi kueleza HabariLeo kuwa wafanyabiashara na walipakodi hao wanapaswa kuwa na nyaraka muhimu wakati wa kuwasilisha maombi yao zitakazowawezesha kupata msamaha huo.Agosti 14 mwaka huu, TRA ilikutana na wafanyabiashara na walipakodi jijini Dar es Salaam kwa ajili ya kutoa elimu ya kodi kwa umma wa wafanyabiashara na walipakodi nchini.Kamishna Mkuu wa TRA, Charles Kichere, ambaye aliwakilishwa kwenye semina hiyo na Kaimu Kamishna wa Idara ya Walipakodi Wakubwa, Alfred Mregi alisema kuwa msamaha huo wa riba na adhabu unahusu malimbikizo ya kodi zilizokuwepo huko nyuma.Kutokana na msamaha huo, wafanyabiashara na walipakodi watatakiwa kulipa tu kodi walizokuwa wakidaiwa pasipo riba na adhabu walizopaswa kuzilipa pamoja na kodi hizo.TRA ilisema kuwa nia ya msamaha huo maalumu ni kuwasaidia walipakodi na wafanyabiashara kuweza kuinua kiwango chao cha ulipaji kodi kwa hiari, na mara baada ya utaratibu huo maalumu kuisha, utaratibu wa zamani utaendelea kutumika.Kwa mujibu wa TRA, kupitia msamaha huo, mamlaka hiyo inatarajia kukusanya Sh bilioni 500."
e9d4c66bbce9778e148aee25d1b53129aedecf40," WAZIRI wa Nishati, Dk Medard Kalemani ameliagiza Shirika la Umeme Tanzania (Tanesco) kuhakikisha vituo vyote vya kuzalisha na kupoozea umeme nchi nzima vinakuwa na hifadhi ya vifaa vya ziada zikiwemo transfoma.Alitoa agizo hilo juzi alipotembelea kituo cha kupoozea umeme cha Kiloleni kilichopo Tabora Mjini. Akifafanua kuhusu agizo hilo, Dk Kalemani alisema lengo la kuwa na hifadhi hiyo ya vifaa muhimu ni kuwezesha kubadilisha vifaa vibovu mara moja pale inapotokea kifaa kimeharibika hivyo kituo kuendelea kufanya kazi kama kawaida, badala ya kutumia muda mrefu kuagiza na kuwasumbua wananchi kwa kuwakosesha umeme.Aidha, aliwaagiza mameneja na wasimamizi wa vituo hivyo nchi nzima, kuhakikisha wanafanya ukaguzi na marekebisho ya mitambo katika vituo hivyo kila siku. “Najua ninyi ni wataalamu na mnafanya ukaguzi wa mitambo husika kila mara, lakini nami nasisitiza mfanye ukaguzi huo kila siku ili kuhakikisha muda wote iko katika hali nzuri,” alieleza.Akitolea ufafanuzi wa suala hilo, waziri alisema “hata magari, kila unapofanya ukaguzi wake unaambiwa ukaguzi unaofuata ni baada ya kilometa kadhaa; lakini haikuzuii kila siku kukagua maji, vilainishi na kadhalika.”Pia, alisisitiza kuwa hatapenda kusikia kero ya umeme kwa Mkoa wa Tabora kwani umeme uliopo ni mwingi kuzidi mahitaji. Awali, akiwasilisha taarifa ya utendaji kazi wa kituo hicho, Msimamizi wake, Noel Kaale alimweleza waziri na ujumbe aliofuatana nao kuwa, kituo husika kinaweza kubeba megawati 40.5 za umeme ilhali matumizi ya mkoa mzima hayazidi nusu ya uwezo wa kituo hicho.Katika ziara hiyo, Dk Kalemani alifuatana na Kaimu Mkuu wa Mkoa wa Tabora ambaye ni Mkuu wa Wilaya ya Uyui, Gift Msuya, Mbunge wa Jimbo la Tabora Kaskazini, Almasi Maige, viongozi na wataalamu mbalimbali kutoka wizarani, Tanesco, Wakala wa Nishati Vijijini (REA) na Chama Cha Mapinduzi (CCM)."
ea27a85d79cc6ff80972bfc23bdecdef40ba8cb7," MISRI itaingia uwanjani kucheza mchezo wa hatua ya 16 bora wa Fainali za Mataifa ya Afrika(AFCON) wakipewa nafasi kubwa ya kushinda mechi yao dhidi ya Afrika Kusini kwenye Uwanja wa Kimataifa wa cairo leo.Mafarao hao walikuwa na wakati mzuri kwenye hatua ya makundi, wakishinda mechi zao zote tatu dhidi ya Zimbabwe, Jamhuri ya Kidemokrasia ya Congo(DRC) na Uganda na kuongoza kundi lao. Lakini pamoja na hayo bado kuna hisia kwamba bado mashabiki wa nchi hiyo hawajaona ubora wanaotarajia kutoka kwenye kikosi cha timu hiyo kinachonolewa na kochaJavier Aguire.Ubora na nyota wa timu hiyo Mohamed Salah umeonekana lakini ufundi na mbinu za timu ya taifa ya Misri wa siku za nyuma kama unavyojulikana bado haujaonekana. Timu hiyo ya Afrika Kaskazini wana matumaini changamoto ya hatua ya mtoano ya mashindano hayo utaifanya timu hiyo kurejea ubora wao wa miaka ya nyuma na kushinda taji hilo. Wapinzani wao Afrika Kusini wana bahati kufuzu kuingia hatua ya 16 bora.Afrika Kusini ilimaliza nafasi ya tatu kwenye kundi D nyuma ya Morocco na Ivory Coast na hivyo kupata nafasi ya kuingia hatua hiyo kama mshindwa bora. Bafana Bafana watalazimika kuongeza kiwango chao kama watahitaji kuipa ushindani Misri na kocha wa timu hiyo Stuart Baxter atalazimika kufanya mabadiliko ya kimbinu kuliko walivyocheza kwenye mchezo waliofungwa bao 1-0 na Morocco mapema wiki hii.Afrika Kusini wana nafasi ya kuishangaza Misri, hasa kama wanaweza kumtumia vizuri winga wao mwenye kasi Percy Tau kuwapita mabeki wa Misri, lakini pia kutawala sehemu ya kiungo na kuongeza umakini kwenye ulinzi kumkabili Salah asilete madhara kwenye lango la timu hiyo. Takwimu za mechi bao ya timu hizo ambapo wamekutana mechi 11.Bafana Bafana imeshinda mara sita na Misri imepata ushindi mara nne na kutoka sare mechi moja. Mechi iliyowakutanisha timu hizo hivi karibuni ilikuwa ya kirafiki ya kimataifa Septemba mwaka huu na Misri kuibuka na ushindi wa bao 1-0."
ea706674fbaae9551b82344b31b55ce556517e8e," WANAFUNZI wawili wa shule za msingi Kijichi na Bwawani zilizopo Mtoni Kijichi wilayani Temeke, Dar es Salaam wamekufa baada ya kuangukiwa na ukuta leo asubuhi. Katika tukio hilo wanafunzi watatu walijeruhiwa.Waliokufa ni Sabra Stambuli (10) wa darasa la pili A shule ya Bwawani, na Nasri Mjenge (8) wa darasa la kwanza shule ya Kijichi.Ukuta ulioanguka ulikuwa unazitenganisha shule hizo na makazi ya watu, na pembeni kidogo kuna bonde dogo na mtaro wa kupitishia maji machafu.Licha ya kuwa katika mazingira hayo imebainika kuwa ukuta huo mrefu ulijengwa kwa matofali tu bila kuimarishwa kwa nondo.Mwenyekiti wa Serikali ya Mtaa wa Butiama, Haji Mgaya amesema, alipigiwa simu akaelezwa kuhusu tukio hilo na alipofika kwenye eneo la tukio alikuta wanafunzi wawili wamedondokewa na ukuta.Amesema, alimkuta Sabra akiwa amelaliwa na ukuta kuanzia kiunoni hadi miguuni, na Nasri alikuwa amedondokewa kichwani.Amesema, waliwatoa watoto hao ili kuwawahisha hospitali, Nasri alikuwa ameaga dunia na Sabra alipoteza maisha akiwa njiani kupelekwa hospitalini.Mgaya amesema, ni kawaida kwa wanafunzi kucheza kwenye eneo la shule wakiwemo wanaokimbia kimbia kwenye eneo hilo la bonde jirani na ukuta huo.Amesema, huenda kwenye kucheza huko waliugusa au kuushika hivyo kwa kuwa haukuwa imara ukaanguka.Mgaya amesema, ukuta huo uliojengwa mwaka 200, na inaonekana walioujenga hawakuzingatia viwango stahiki kwa kuwa licha ya kuwa upo kwenye eneo la bonde karibu na mtaro wa kupitishia maji hakujengwa kwa viwango vinavyoendana na mazingira hayo.Baba Mkubwa wa Sabra, Selemani Stambuli amesema, kwenye tukio hilo familia yao imempoteza mtoto huyo na mwingine, Mukrim Stambuli anayesoma darasa la pili amejeruhiwa.“Familia ina huzuni kubwa ya kupotelewa na mtoto mmoja ambae hakika ni pigo kwetu. Tumepata habari hizo asubuhi na mchana huu nimekwenda kuhakikisha kwenye hospitali ya Temeke na kukuta kweli aliyetangulia mbele ya haki ni ndugu yangu ”amesema Stambuli.Mwenyekiti wa Kamati ya Taaluma ya Mtaa wa Butiama, Salum Mohamed Ally amesema, tukio hilo limewaamsha na watahakikisha kuwa wanaendesha operesheni kukagua ubora wa kuta za shule zote kwenye eneo hilo.”Hii shule imejengwa mwaka 1972 na ni miaka mingi huku ikiwa imewasomesha watoto wengi na wengine kwa sasa ni watu wazima wanaishi hapa, kwa pamoja tukio hili limetugusa na kutufundisha kikubwa ninawataka wazazi na walezi pamoja na ndugu kuwa na uvumilivu katika kipindi hiki kigumu” amesema Ally.Kamanda Polisi Mkoa wa Kipolisi Temeke, Emmanuel Kikula amethibitisha kutokea kwa tukio hilo ikiwa ni pamoja na kuthibitisha idadi ya waliopoteza maisha na majeruhi.Kamanda amesema, ofisi yake inaendelea kuchunguza kubaini chanzo cha tukio hilo.Mwanafunzi wa darasa la sita Ally Juma amesema, leo walienda kuchukua matokeo ya mitihani ya kufunga mwaka, wakaambiwa wasubiri yanaandaliwa hivyo wengine walienda kucheza jirani na ukuta huo.Mwalimu Mkuu Msaidizi wa shule ya Kijichi, Twaha Kifundi amewataja wanafunzi waliojeruhiwa kuwa ni Mukrim Stambuli wa darasa la pili Bwawani, Sharifa Ibrahim wa darasa la tatu wa shule ya Kijichi na Rehema Nongwa wa darasa la pili shule ya Bwawani."
ea7aa889f54e92ed4b00f4fc9db56ec8141d6739," MABAO mawili aliyoyafunga juzi mshambuliaji wa Simba SC, Meddie Kagere kwenye mchezo wa Ligi Kuu Tanzania dhidi ya Mbeya City yameivuruga akili benchi la ufundi la timu hiyo.Simba waliichakaza Mbeya City kwa mabao 2-0 katika mchezo huo uliopigwa katika Uwanja wa Taifa, Dar es Salaam na kuifanya timu hiyo kupata pointi sita kwa kushinda mechi zake zote mbili. Huu ni mchezo wa pili kwa Mbeya City kupoteza baada ya kwanza kufungwa na Azam FC kwa mabao 2-0.Akizungumza mara baada ya mchezo huo, kocha wa Mbeya City, Ramadhan Nsanzurwimo amesema, Kagerea aliyesajiliwa mwanzoni mwa msimu huu akitokea Gor Mahia ni mshambuliaji asiyezuilika hata kidogo kutokana nakuwa na ujanja mwingi wa kutafuta nafasi ya kufunga.Amesema kuwa timu yake ilikuwa na uwezo wa kupata japo hata bao moja kwenye mchezo huo, lakini wachezaji wake walikosa umakini katika kuukwamisha mpira wavuni.Aliongeza kuwa safu yake ya ulinzi ilikosa maelewano na kusahau kama wanacheza na Simba, ambao wanakuadhibu muda wowote unapofanya makosa.“Tulicheza vizuri katika mchezo ule, ninachoweza kusema nawapongeza Simba kwa kuweza kutumia vizuri nafasi walizozipata tofauti na sisi, kwani tulitengeneza nafasi kadhaa lakini tukashindwa kabisa kukwamisha mpira wavuni.“Nampongeza mshambuliaji wao Kagere, niwazi kabisa alicheza vizuri hakuwa na masihara alipopata nafasi akafunga mabao ya ushindi, anaonekana ni mchezaji mwenye ufundi mwingi, uzoefu pamoja na mbinu mbinu nyingi kupambana na walinzi,” amesema Nsanzurwimo."
eaad3bc3df9ac172818db9f14cfcf0e9e6662c00," MAHAKAMA ya Hakimu Mkazi Kisutu, imetoa hati ya kukamatwa kwa msanii wa fi lamu nchini, Wema Sepetu kutokana na kuruka dhamana.Hatua hiyo imekuja baada ya Wakili wa Serikali, Sylvia Mitanto kudai mbele ya Hakimu Mkazi, Maira Kasonde kuwa kesi hiyo imekuja kwa ajili ya kusikilizwa. Pia alidai kuwa mshitakiwa hayupo mahakamani na hakuna taarifa yoyote inayohusiana na kutofika kwake.Baada ya kueleza hayo,wakili wa utetezi, Reuben Simwanza alidai kuwa mshitakiwa Wema alifika mahakamani hapo lakini akaumwa ghafla, hivyo alishindwa kuingia kwenye chumba cha mahakama. Hakimu Kasonde aliamuru kutolewa kwa hati ya kumkamata Wema kwa sababu kama alifika mahakamani kwanini alishindwa kuingia mahakamani hapo.Wema anakabiliwa na mashitaka ya kusambaza video ya ngono katika mtandao wake wa kijamii wa Instagram kupitia simu yake ya kiganjani. Anadaiwa kutenda kosa hilo kati ya Oktoba 15, 2018 katika maeneo mbalimbali ya Jiji la Dar es Salaam, picha ambazo inadaiwa kuwa haina maudhui."
ead39aa4bceb42944d932dad4a6a79891f35c332," KATIBU Mkuu wa Chama Cha Mapinduzi (CCM), Dk Bashiru Ally amesema chama hicho kinaendelea kujisafisha, kwa kufanya mabadiliko katika uongozi ili kuhakikisha kwamba kinatoa huduma zinazotakiwa kwa wanachama na taifa.Amesema hayo mwishoni mwa wiki wakati akizindua rasmi maadhimisho ya Miaka 42 ya Kuzaliwa kwa CCM. Uzinduzi uliofanyika wilayani Chamwino.Dk Bashiru alisema kwamba uongozi imara na wenye kujituma, husaidia kuweka imara ustawi wa wananchi na chama.Alisema mambo mazuri, husaidia kustawisha nchi na kuleta chama imara na kutolea mfano kwamba Rais anaposifiwa sifa zinaenda kwenye chama chake."" Kuna maombi kibao, kila nchi inataka Rais John Magufuli akawatembelee, kazi ya Rais ni kuchapa kazi sio kuzurura, tuna Rais ambaye ni mchapakazi, tuna Rais mfano bora, ni kiongozi mkali kwa wazembe,"" alisema.Alisema ili kufanikisha majukumu yake na ya kichama kama walivyoahidi kwa Watanzania, Rais Magufuli ameshapangua baraza la mawaziri mara 13.Alisema wakati Rais anapangua na kuisafisha serikali na kuifanya kuwa madhubuti kutekeleza Ilani, CCM nayo imekuwa ikijisafisha kwa kufanya mabadiliko kadhaa, kuendana na haja iliyopo sasa ya kasi katika utendaji, kuweka uaminifu na uadilifu na kupambana na ufisadi.Alibainisha kuwa kama ambavyo Rais huyo anafanya mabadiliko kwenye serikali, pia ndani ya chama hicho amefanya mabadiliko makubwa tena kimyakimya."" Kwenye chama nako, ni hivyo hivyo, mimi huwa sitangazi, ni kimyakimya,” alisema Dk Bashiru. Alisema uongozi ni kuonesha njia, lazima viongozi watoe mchango kwa Taifa na hili linawezekana kwa watu kufuata maelekezo na kanuni, zilizowekwa za kuendesha CCM ikiwamo uadilifu.""Wengine walikuwa ni wakwepa kodi wanakimbilia kwenye Chama, CCM itaendeshwa na wanachama kwa fedha zao na michango ya hiari,"" alisema.""Nawajua kwa majina, mara nyingi mwenyekiti amekuwa akitahadharisha wanakuja, nawaambia komeni, chama hiki ni cha wakulima na wafanyakazi, wapiga dili walipanga bei nafasi za uongozi kwa wasio waaminifu, sasa hawana nafasi, chama kikiwa na msimamo na kulinda misingi bora nchi itapiga hatua,"" alisema.Alisema kutokana na chama kutokubaliana na mafisadi, mafisadi wamekimbilia kambi upinzani na kwa kuwa wanatambulika, wataumbuka. ""Tutawachapa mwakani, watakufa kifo cha mende,"" alisema na kufafanua kwamba kiongozi anatakiwa kufanana na wale anaowaongoza.""Unakuta kiongozi wa nchi maskini anaishi kwenye nyumba yenye bwawa la kuogelea, maisha hayo ni ya Ulaya, sio utamaduni watu, baba, mama, watoto wanavaa vichupi kwenda kuogelea,"" alisema.Alisema baadhi ya matajiri wanajulikana, wengi wao ni wapiga dili, lakini utajiri wao usiwe kilio kwa masikini. Katibu mkuu huyo wa CCM, pia aliwashambulia wabunge wa chama hicho wasiotimiza wajibu wao, akisema kazi ya mbunge ni kuchapa kazi.""Kazi ya mbunge ni kuchapa kazi, fanyeni kazi, ulinzi upo tutamlinda mchapakazi, wakati kompyuta yangu inaonesha huhudhurii vikao vya bunge na Chama kinatukanwa uko kimya, utatusamehe, unamuona simba halafu unataka kuporomosha sala wakati simba mwenyewe anasali,"" alisema.Alisema chama kinatafuta wabunge bora na madiwani, hivyo kitawalinda wabunge na madiwani bora. Kuhusu Tundu Lissu, Dk Bashiru katika mkutano huo, pia aliwataka wanasiasa kuwajibika kwa matamshi yao kwa umma na kuacha ubinafsi wa kuchonganisha wananchi na serikali yao.Aidha, walitakiwa kuacha kutumia matukio ya kisiasa yenye utata ili kutafuta 'kiki' za kisiasa, huku wakivichafua vyombo vya ulinzi na usalama; na kutojali kuwa wanaichafua pia nchi kwa matamko yao.Alisema hayo akitoa mfano wa Mbunge wa Singida Mashariki (Chadema), Tundu Lissu alimtaka mbunge huyo kuacha kutafuta kiki, kwa kuvichafua vyombo vya ulinzi na usalama na kuvichonganisha na wananchi.""Eti anasema alishambuliwa mchana kweupe kutokana na msimamo wake wa kisiasa, amesahau askari wetu kule Rufiji waliuawa mchana kweupe na matukio kama hayo kwa wengine yanatokea mchana kweupe na wote wana thamani ile ile,""alisema.Aliongeza kuwa: ""CCM inaamini kuwa binadamu wote ni sawa na Afrika ni moja, uhai wa viongozi ni sawa na wa watu wengine, hivyo kama amechoka kukaa kwenye chama kisichokuwa na itikadi, arudi CCM ili afundwe na afundishwe namna ya kuwasiliana na wananchi, kuchagua maneno, kuheshimu mamlaka na namna ya kupenda nchi yake hasa kwa mtu anayetaka kuwa kiongozi wa nchi""."
eb34206bd75b4b14c0a683375fccbbe2c8a70d3d," MABINGWA wa Ligi Bara msimu wa mwaka 2017/18 Simba wametoa wachezaji watatu wanaowania tuzo ya mchezaji bora wa ligi hiyo.Ofisa Habari wa Shirikisho la Soka Tanzania (TFF) , Cliford Ndimbo amesema jijini Dar es Salaam kwa, kamati ya tuzo imepitisha majina matatu kuwania tuzo ya mchezaji bora ambao ni Emmanuel Okwi, John Bocco na Erasto Nyoni.“Wachezaji Emmanuel Okwi, John Bocco na Erasto Nyoni wote wa Simba ndio waliopendekezwa kuwania tuzo ya mchezaji bora pia kamati imeandaa utaratibu wa kupiga kura kuwashirikisha wahariri wa habari za michezo, manahodha na makocha wa timu za Ligi Kuu,” alisema Ndimbo.Aidha, kamati hiyo hiyo iliyo chini ya mwenyekiti Ahmed Mgoyi, imetaja wachezaji watakaowania tuzo katika vipengele mbalimbali.Tuzo hizo zinatarajiwa kutolewa Juni 23 mwaka huu, Mlimani City Dar es Salaam.Tuzo 16 zinatarajiwa kutolewa siku hiyo, ambapo baadhi ni za kikanuni za Ligi Kuu Tanzania Bara, ambazo tayari washindi wake wamefahamika, ambazo ni bingwa, mshindi wa pili, mshindi wa tatu, mshindi wa nne na mfungaji bora.Tuzo zingine 10 ambazo zimefanyiwa kazi na kamati hiyo kulingana na takwimu za ligi ni mchezaji bora chini ya umri wa miaka 20 (Tuzo ya Ismail Khalfan), inayohusisha vikosi vya vijana vya timu za Ligi Kuu ambayo kwa sasa inaendelea Dodoma na itakapokamilika watatangazwa wateule watatu.Tuzo nyingine zitakazotolewa siku hiyo ni timu yenye nidhamu inayowaniwa na Kagera Sugar, Simba na Mtibwa Sugar, wakati Mchezaji Bora Chipukizi inawaniwa na Shaaban Chilunda, Yahya Zayd (Azam) na Habibu Kiyombo (Mbao).Tuzo ya mwamuzi bora msaidizi inawaniwa na Helen Mduma, Mohammed Mkono na Ferdinand Chacha, wakati Mwamuzi Bora wateule ni Elly Sasii, Jonesia Rukyaa na Hance Mabena.Tuzo ya Kipa Bora wanaowania ni Aron Kalambo (Prisons), Aishi Manula (Simba) na Razack Abalora (Azam), huku Kocha Bora wateule ni Abdallah Mohamed (Prisons), Zuberi Katwila (Mtibwa) na Pierre Lechantre (Simba). Goli bora ni Seif Karihe (Lipuli) na Chilunda (Azam) ambaye ameingiza mabao mawili.Tuzo nyingine ambazo zitatolewa ni ya mchezaji wa heshima ambayo licha ya kuwa kamati ina majina ya wachezaji mbalimbali inaoona wanastahili tuzo kwa mwaka husika, lakini haitangazi majina hayo, isipokuwa hutaja jina la aliyepewa tuzo siku ya sherehe.Pia kutakuwa na kikosi bora (VPL Best Eleven), ambacho kitatangazwa siku ya sherehe."
eb852fac37dc757ca931882db56983b5d54bba7e," WAZIRI wa Mambo ya Ndani ya Nchi, Kangi Lugola amewasimamisha kazi viongozi sita wa Idara ya Huduma ya Wakimbizi akiwemo Mkurugenzi wa Idara hiyo, Harrison Mseke kwa madai ya uzembe uliosababisha ugawaji wa sare za kijeshi katika kambi za wakimbizi mkoani Kigoma.Akizungumza na waandishi wa habari jijini Dar es Salaam, Lugola aliwataja viongozi wengine waliokumbwa na fagio hilo kuwa ni Mkurugenzi Msaidizi wa Huduma ya Wakimbizi (Menejimenti ya Makazi) Deusdedith Masusu, na Mkurugenzi wa Msaidizi Huduma ya Wakimbizi (Usalama na Operesheni), Seleman Mziray.Wengine ni Mkuu wa Idara ya Wakimbizi Kambi ya Nduta iliyopo Kibondo Peter Bulugu, Mkuu wa Kambi ya Wakimbizi ya Mtendeli iliyopo Kakonko, John Mwita na Mratibu wa Wakimbizi Kanda ya Kigoma, Tony Laizer ambaye watawasiliana na mamlaka yake kwa hatua hiyo.Waziri Lugola alisema hatua hiyo, imetokana na viongozi hao kushindwa kujiridhisha na misaada ya marobota ya nguo yaliyoingizwa Septemba mwaka jana, ikitokea katika shirika moja la Japan, ambamo ndani yake kulikuwa na sare 1,974 za jeshi.Alisema kutokana na hatua hiyo, Serikali imeona ni vyema iwachukulie hatua viongozi hao, kama hatua ya kuwawajibisha kwa tuhuma za uzembe, kwa kuwa sare hizo zingeweza kuleta tafsiri tofauti kwa nchi ya Burundi, hususani kipindi hiki ambacho utaratibu wa kuwarejesha wakimbizi makwao unaendelea.“Kwa serikali makini ya Rais John Magufuli, hatuwezi kuruhusu uzembe wa aina hiyo ukitokea, vyombo vyote vya ulinzi na usalama vipo makini kuhakikisha vinapambana na kila hali ya uzembe,” alisema Lugola."
ebc0e56934c13deb79e35123979264c53f8c7cda," TANZANIA yaweka rekodi ya kuwa miongoni mwa nchi 70 duniani, zenye mabwawa makubwa ya kuzalisha umeme.Hayo yalibainishwa Ikulu, Dar es Salaam jana na Waziri wa Nishati, Dk Medard Kalemani (pichani) wakati wa utiaji saini wa mkataba wa ujenzi wa mradi wa kuzalisha umeme wa Mto Rufiji.Katika hafla hiyo, Rais John Magufuli na Waziri Mkuu wa Misri, Mostafa Madbouly ambaye alimwakilisha Rais Abdel Fattah el Sisi, walishuhudia utiaji saini huo kati ya Shirika la Umeme Tanzania (Tanesco) na Kampuni ya Kikandarasi ya Misri ya J.V Arab Contractors/El Sewedy Electric.Kutokana na tukio hilo muhimu na la kihistoria kwa Tanzania, Dk Kalemani alisema kuwa kwa kusaini mkataba huo jana, Tanzania imekuwa miongoni mwa nchi 70 zenye mabwawa makubwa ya kuzalisha umeme, Alitaja baadhi ya nchi zenye mabwawa makubwa ya kuzalisha umeme duniani kuwa ni China yenye bwawa linalozalisha megawati 22,500 za umeme na Brazil yenye bwawa linalozalisha megawati 12,000.“Kwa Afrika, Tanzania inakuwa nchi ya nne yenye bwawa kubwa la kuzalisha umeme ikitanguliwa na nchi zingine ikiwemo Ethiopia itakayozalisha megawati 6,450 mradi wao utakapokamilika, lakini pia Angola iko chini ya Tanzania kwa kuzalisha megawati 2,066 wakati Tanzania itazalisha megawati 2,115, na kwa Afrika Mashariki Tanzania inaongoza kwa kuwa na bwawa kubwa la kuzalisha umeme,” alieleza Dk Kalemani.Kwa mujibu wa Dk Kalemani, malengo ya Tanzania ni kuzalisha megawati 5,000 ifikapo mwaka 2020 na megawati 10,000 ifikapo mwaka 2025. Alisema kwa mujibu wa utafiti uliofanyika kuanzia mwaka 1976 hadi mwaka 1980, maporomoko ya maji katika Mto Rufiji yana uwezo wa kuzalisha megawati 2,100 za umeme, ambapo serikali ilipanga kuutekeleza kwa awamu.Dk Kalemani alisema serikali wakati huo ilipanga kuzalisha megawati 400 katika awamu ya kwanza, megawati 800 katika awamu ya pili na megawati 900 katika awamu ya tatu, jambo ambalo halikufanikiwa, na ndipo serikali ya awamu ya tano ilipoamua kuanza kuutekeleza mradi huo wote kwa kipindi kimoja tu cha miezi 42 kuanzia sasa.Alisema kulikuwa na sababu mbalimbali za mradi huo kutotekelezwa wakati huo, ikiwemo mahitaji yote ya umeme nchi nzima kuwa chini ya megawati 100, lakini sasa serikali imeamua kuutekeleza kutokana na mahitaji ya umeme kuongezeka.Katika kutekeleza mradi huo, Dk Kalemani alisema kuwa miongoni mwa kazi kubwa nne zitakazotekelezwa ni ujenzi wa kuta kubwa mbili zenye urefu wa kilomita 1,025 na kimo cha mita 131; ujenzi wa bwawa kubwa lenye urefu wa kilomita 100 na upana wa kilomita 25.Mambo mengine ni ujenzi wa sehemu za kufunga mitambo tisa ya kuzalisha umeme, ambapo kila mtambo utakuwa na uwezo wa kuzalisha megawati 235, hivyo kufanya mitambo yote tisa kuzalisha megawati 2,115, lakini pia ujenzi wa kituo cha kufua umeme wa kilovoti 400.Kwa upande wake, Waziri Mkuu wa Misri, Mostafa Madbouly, aliishukuru serikali ya Tanzania kwa kuiamini nchi yake kutekeleza mradi huo na kuongeza kuwa mradi huo, utafungua fursa zaidi ya ushirikiano kati ya nchi hizo mbili. Waziri wa Nishati wa Misri, Dk Mohamed Shaker, alisema kuwa nchi yake itatoa mafunzo kwa wataalamu wa nishati 20 wa Tanzania, kama sehemu ya kudumisha ushirikiano mzuri na wa kihistoria uliopo katiya Tanzania na Misri."
ebcd63f41ae689fcbd70ab70a603f10b42a33904," MAAFANDE wa timu ya soka ya Polisi juzi walishinda mabao 2-1 dhidi ya Jang’ombe Boy’s katika mchezo wa Ligi Kuu Zanzibar uliochezwa uwanja wa Amaan mjini hapa.Polisi ambayo imetoka katika vipigo vikubwa viwili mfululizo vya kufungwa mabao matano na timu za Mlandege na Zimamoto katika mchezo huo ilijikuta ikijirekebisha makosa yao na kutoka na ushindi huo.Wakicheza huku wakifikiria vichapo hivyo na kutoruhusu tena Polisi iliyo chini ya kocha Nassor Salum ‘Cholo’ (pichani) walianza kupata bao la mapema lililofungwa na Rajab Ali dakika ya tatu.Kuingia kwa bao hilo kulizidisha kasi ya mashambilizi kwa pande zote mbili na kuwafanya wapinzani wao hao kusawazisha kupitia kwa mchezaji wao Khalfan Abdallah na kwenda mapumziko wakiwa 1-1.Boy’s ambao hii ni mechi ya saba kucheza ipo nafasi ya nne katika msimamo wa ligi hiyo ikiwa na pointi 10 ambapo kati ya michezo hiyo saba imeshinda mechi tatu, sare moja na kufungwa mechi tatu.Polisi bao lake la ushindi lilifungwa na mchezaji wake Ali Abdallah dakika ya 67 na kwa matokeo hayo itakuwa imefikisha pointi sita baada ya kushinda mechi moja, kufungwa mechi tatu na sare mechi tatu.Ligi Kuu ya Zanzibar bado inaongozwa na Zimamoto yenye pointi 19, timu ambayo imecheza mechi saba, sita imeshinda na moja imetoka sare."
ec03498954ca9c39330e1915490eb04253cdb7da," Akizungumza na waandishi wa habari juzi, Mkuu wa Kitengo cha Takwimu na Vifaa vya Simu, David Zacharia amesema ushirikiano huu unawapa wateja fursa ya kuweza kumiliki simu ya Huawei Y330 kwa bei la punguzo ya Sh 130,000 na Huawei Y530 kwa sh 195,000.Zacharia alisema wanunuzi wa simu hizo mbili watapata kifurushi cha bure cha thamani ya Sh 30,000 katika mwezi wa kwanza baada ya kununua kifurushi ambacho kinajumuisha dakika 600 za muda wa maongezi,ujumbe mfupi 8,000 za na GB 1.5 za data za intaneti.Meneja Chapa wa kanda ya Afrika Mashariki na Kusini wa Huawei, Azalea Du alisema kwamba Huawei Y330 ni simu za kisasa zinazolenga vijana, ambayo kampuni yao inafarijika kuwapatia wateja wa Tigo fursa ya kuitumia."
ec476f53f999ad8c6632c829df4afc927e7efc53," MECHI za robo fainali ya michuano ya Kombe la Mataifa Afrika, Afcon, zinaanza leo ambapo Senegal itamenyana na Benin. Mechi ya leo haitabiriki ingawa Senegal inapewa nafasi kubwa ya kushinda.Timu hizo hazijawahi kukutana kwenye Afcon. Senegal ilikata tiketi ya robo fainali kwa ushindi wa bao 1-0 dhidi ya Uganda na Benin iliifunga Mauritania kwa mikwaju ya penalti 4-1 baada ya kutoka sare ya bao 1-1. Robo fainali nyingine leo itazikutanisha Nigeria na Afrika Kusini. Nigeria ilitinga hatua hiyo baada ya kumfunga bingwa mtetezi Cameroon mabao 3-2 na Afrika Kusini iliwaondoa wenyeji Misri kwa bao 1-0.Timu hizo ziliwahi kukutana mwaka 2000 mjini Lagos kwenye nusu fainali ya michuano hiyo na Nigeria iliibuka na ushindi wa mabao 2-0. Zikakutana tena mwaka 2004 kwenye hatua ya makundi na Nigeria ilishinda kwa mabao 4-0, leo kama itaendeleza ushindi ama Afrika Kusini itapindua meza, itajulikana. Mechi nyingine ya robo fainali itachezwa kesho kati ya timu ngeni kwenye michuano hiyo Madagascar na Tunisia.Timu hizi pia hazijawahi kukutana kwenye Afcon, Madagascar ilitinga hatua hiyo kwa ushindi wa mikwaju ya penalti 4-2 dhidi ya Congo DR baada ya kutoka sare ya mabao 2-2 katika muda wa kawaida."
ec5209f2abdc6f20f336d9b4130ce9b81edbfc49," LICHA ya kuanza vibaya michuano maalumu iliyoandaliwa na Shirikisho la Soka Afrika, Caf na UEFA, kocha wa timu ya taifa ya vijana chini ya umri wa miaka 17 ya Tanzania, Serengeti Boys, Oscar Mirambo ametamba kuwa bado wanayo nafasi ya kufanya vizuri kwenye mechi zijazo.Serengeti iliyopo Kundi A, jana majira ya saa 5:30, ilifungua dimba la michuano hiyo kwa kumenyana na Guinea na kupoteza kwa bao 1-0, mchezo ambao ulishuhudiwa ukichezwa kwenye mvua kubwa.Akizungumza baada ya mchezo huo, Mirambo amesema kipigo hicho kimemsaidia kutambua mapungufu ya kikosi lakini pia anajivunia kiwango na juhudi za kupambana zilizooneshwa na wachezaji wake ambao walipambana na kuonesha kiwango cha juu.“Madhaifu yetu yalikuwa ni kushindwa kumalizia nafasi tulizozitengeneza lakini kiujumla timu ilicheza vizuri vijana wangu walipambana vilivyo lakini mvua nayo ilikuwa moja ya kikwazo ambacho kilipelekea kushindwa kupata matokeo kwasababu wachezaji walikuwa wanateleza,” amesema Mirambo.Kocha huyo alisema kuwa mechi hizo mbali na kuwajenga vijana wake lakini pia zitawapa uzoefu wa kutosha kuhakikisha wanafanya vizuri katika fainali za AFCON za vijana ambazo zinatarajiwa kuanza mwezi ujao Dar es Salaam Tanzania.Baada ya mchezo huo Serengeti Boys inatarajia kushuka tena dimbani kesho Jumatano kucheza na Australia kabla ya kumaliza na wenyeji Uturuki siku ya Ijumaa."
ec97d5e982ff9317f872c8be79281574e4ca37fe," Mkurugenzi Mkuu wa EPZA, Dk Adelhelm Meru alitoa wito huo wakati alipokuwa akitoa mada kuhusu maeneo maalum ya uwekezaji Tanzania na mamlaka yake wakati wa kongamano la pili la biashara kati ya Tanzania na China lililofanyika jijini Dar es Salaam hivi karibuni.Akitoa mfano, Dk Meru alisema kuwa serikali tayari imetenga jumla ya hekta 22,000 katika eneo la uwekezaji Bagamoyo na kuwa anawahimiza wawekezaji toka nchi hiyo kuja kuwekeza katika eneo hilo.“Tunataka eneo hili kuwa la viwanda na kituo cha biashara,” alisema. Alisema kuwa serikali kwa kushirikiana na sekta binafsi iko mbioni kuendeleza miundombinu katika eneo hilo na kuwa sasa ni wakati muafaka kwa wawekezaji kuja na kutekeleza azma yao.Alisema kuwa bandari kubwa nchini itajengwa katika eneo hilo na kuwa itabadilisha kwa kiwango kikubwa muonekano wa Bagamoyo. Katika mpango huo pia kuna kiwanja cha ndege cha kisasa na reli itakayounganishwa na ile ya kati na TAZARA.EPZA imetenga maeneo huru na maalumu ya uwekezaji katika mikoa 20 yakiwa na ukubwa wa ekari 500 hadi 9,000 kila moja.Kwa upande wake, Mkurugenzi wa Maendeleo ya Viwanda wa Chama cha Wafanyabiashara, Wenye viwanda na kilimo (TCCIA) Adam Zuku alisema kuwa watanzania wananatakiwa kuzidisha ujuzi na taaluma ili kuweza kushirikiana kati ya nchi hizo mbili.Hivi karibuni, EPZA ilisaini makubaliano na Benki ya Rasilimali Tanzania (TIB) kwa ajili ya kupata mikopo ya kujenga miundombinu itakayovutia wawekezaji kuanzisha viwanda katika maeneo yake maalumu.Makubaliano hayo yalilenga kuendeleza maeneo ya mamlaka hiyo yaliyosambaa pote nchini. Kupitia makubaliano hayo maeneo maalumu ya uwekezaji kama Bagamoyo, Mtwara, Kigoma, Tanga na mengine yote yaliyo katika mikoa 20 yatapata miundombinu itakayovutia wawekezaji wa ndani na nje.Kongamano hilo lilishirikisha kampuni zaidi ya 100 kutoka China na kampuni zaidi ya 120 za kitanzania. Hadi sasa China imesajili miradi 522 kwenye Kituo cha Uwekezaji(TIC) yenye thamani ya dola za Kimarekani bilioni 2.4 ambayo inatarajiwa kuzalisha ajira 77,335."
ec9d2cb08c81b7a4ffaeea94fea338e223c660a1," WAZIRI wa Maliasili na Utalii, Dk Hamis Kigwangalla ameombwa kutatua mgogoro baina ya vijiji 23 na kampuni ya uwindaji wa kitalii ya Green Miles Safari Ltd, ambao sasa imesababisha kukwama miradi ya maendeleo.Akizungumza na waandishi wa habari jana, Diwani wa Kitumbeine Thimoth Laizer alisema vijiji vyao ambavyo vinaidai kampuni hiyo kiasi cha Sh milioni 329 vimeshindwa kutekeleza miradi ya maendeleo, ikiwepo ujenzi wa shule na zahanati kutokana na kukosa fedha. “Vijiji vyetu vinategemea sana mapato ya utalii katika hiki kitalu ambacho alipewa Green Miles sasa kwa zaidi ya mwaka tuna mgogoro na amegoma kulipa,”alisema.Hata hivyo, Mkurugenzi wa kampuni ya Green Miles Safaris, Salim Awadhi amekuwa akikanusha kudaiwa na vijiji hivyo na kueleza hana mkataba na vijiji. Mkazi wa kijiji cha Gelai Lumbwa, Gerald Thadeo alisema kwa takriban mwaka sasa, wamekuwa na mgogoro na kampuni hiyo na tayari kijiji chao kilipitisha azimio la kutofanya nayo kazi hasa kutokana na kushindwa kulipa vijiji.“Tunaomba Waziri aje kutatua mgogoro huu, kwani sisi kama wanavijiji sasa tunashindwa kufanya miradi kutokana na mwekezaji kutolipa kijiji,” alisema Hata hivyo, Mkuu wa wilaya ya Longido, Frank Mwaisumbe alisema tayari suala hilo limefikishwa Wizara ya Maliasili na Utalii kwa maamuzi. “Ni kweli miradi ya vijiji imesimama kwa kuwa wananchi walikuwa wanategemea fedha za kitalu cha uwindaji,”alisema.Alieleza kuwa Waziri wa Maliasili na Utalii, Dk Hamis Kigwangalla tayari ameahidi kufika Longido kutatua mgogoro huu. “Bado tunamsubiri waziri, kwa upande wetu sisi kama serikali ya wilaya na hata mkoa tumekwishatoa maamuzi juu ya mwekezaji huyo ambaye amekuwa na matatizo na wananchi,” alisema. Waziri Kigwangalla hivi karibuni aliahidi kuwa amepanga kutembelea wilaya ya Longido kutatua mgogoro huo."
ed5996a2b94dd61d228197de899d405f6ce122da," MFUKO wa Taifa wa Hifadhi ya Jamii (NSSF) utaanza msako wa ofi si kwa ofi si, kampuni kwa kampuni kuwasaka waajiri ambao hawajawasajili wafanyakazi katika mfuko huo na wasiopeleka makato ya michango.Hatua hiyo itaanza Agosti mosi ikiwa ni utekelezaji wa matakwa ya Sheria ya Mfuko ya Jamii Sura ya 50 iliyofanyiwa marekebisho mwaka jana (2018) na kufanya NSSF ihudumie sekta binafsi na isiyo rasmi.Katika hatua nyingine, NSSF inayotoa mafao saba kwa sasa, kwa mwezi Juni pekee imelipa mafao ya uzeeni (pensheni) ya Sh bilioni 5.56. Mkurugenzi Mkuu wa NSSF, William Erio (pichani), aliwaambia waandishi wa habari jana, Dar es Salaam kuwa NSSF wanayo orodha ya waajiri wote nchi nzima na Agosti Mosi wataanza ukaguzi nchi nzima kuhakikisha sheria inatekelezwa na waajiriwa katika sekta binafsi wanapata haki zao.“Kama mnavyokumbuka tarehe Mosi Agosti sheria ya sasa (iliyofanyiwa marekebisho 2018) ya mifuko ya jamii ilianza kutumia, matakwa yake ni ya lazima kwa waajiri wote nchini kuwasajili wafanyakazi wao katika mfuko wa NSSF,” alisema Erio.Alisema kutokana na hilo, NSSF itapita ofisi kwa ofisi kukagua utekeleza huo wa sheria ikiwa ni mwaka mmoja sasa na ametoa rai kwa waajiri katika sekta binafsi ambao hawajawasajili wafanyakazi wao kuchukua hatua hiyo katika siku hizi chache kabla ya Agosti Mosi. Akifafanua kuhusu kampuni na waajiri wanaopaswa kutumia NSSF, Erio alisema kampuni zote binafsi na zile ambazo serikali ina hisa chini ya asilimia 30 ndio zinapaswa kuwa NSSF.Erio alisema pia kuwa, NSSF inataka kuweka nguvu kubwa kwa sekta isiyo rasmi inayowalenga watu waliojiajiri na alisema wanazungumza na taasisi za fedha zikiwamo benki ili wapate mikopo na kupata huduma za matibabu kupitia bima. Tayari wanazungumza na Benki ya TPB na Mfuko wa Taifa wa Bima ya Afya (NHIF) kuwezesha hilo na mwezi ujao wanatarajia yatakamilika.Aliwatambulisha waandishi wa habari programu mpya ya NSSF na Marafiki iliyolenga kuwaweka wateja wake karibu zaidi na kuboresha huduma. Kuhusu malipo ya mafao na ukusanyaji wa michango, Meneja Kiongozi wa Uhusiano na Elimu kwa Umma wa NSSF, Lulu Mengele, alisema Juni wamelipa pensheni ya Sh bilioni 5.56 ikiwa kwao ni mafanikio makubwa.Mengele alisema katika kukusanya michango, NSSF kwa mwaka mmoja, kuanzia Julai 2018 hadi Juni 2019, wamekusanya michango ya Sh bilioni 828 kwa wanachama na kwa kipindi hicho wamelipa mafao mbalimbali yenye kufikia Sh bilioni 351. Kwa mujibu wa Mengele, katika fao la uzazi, wamelipa Sh bilioni 7.69 kwa mwaka na fao la matibabu kwa kipindi hicho wamelipa Sh bilioni 24.96.Alisema hatua hiyo ni utekelezaji wa majukumu muhimu manne walionayo kwa mujibu wa sheria ambayo ni kuandikisha wanachama, kukusanya michango, uwekezaji na mafao. Mafao ya NSSF yapo saba na yamegawanyika katika maeneo mawili; ya muda mrefu (ambayo ni la uzeeni, urithi na ulemavu) na la muda mfupi (mazishi, uzazi, upotevu wa ajira na matibabu).Mengele aliwataka watendaji wa NSSF kufanya kazi kwa ukaribu na waandishi wa habari na kuwaomba waandishi kutoa taarifa kwao wanaolalamikiwa na wananchi kusumbuliwa kwa namna yoyote ikiwemo rushwa katika kupata mafao yao."
ed5a10b4df0e2625156ae899979d7921228a2843," MKUU wa Mkoa wa Kagera, Marco Gaguti amesema walimu wana nafasi kubwa kushiriki kukuza uchumi wa viwanda kwa kuanzisha miradi, kwani ni kundi kubwa linalokopesheka. Akifungua kongamano la walimu wa Mkoa huo,’Teachers Day’ alisema hawana kuogopa kukopa na kuanzisha miradi ya viwanda na kutoa fursa za ajira kwa makundi ya jamii. “Kama haukopi sahau kupata maendeleo suala liwe unakopa wapi na kwa sababu zipi,” alisema Gaguti. Alisisitiza si jambo baya mwalimu kuajiriwa na serikali wakati huo akiwa na miradi ya kiuchumi na kuwataka waandae maandiko bora ya kupata mikopo taasisi za fedha kama NMB. Aidha aliwataka walimu kutoa elimu ya ulipaji wa kodi akisema haridhishwi na mwamko uliopo Kagera ambapo watu hununua bila kuomba stakabadhi na kuwa chanzo serikali kukosa kodi.Naye Mkuu wa Kitengo cha Wateja Binafsi kutoka NMB, Omari Mtiga alisema benki hiyo imekuwa ikifanya maboresho mbalimbali kwa ikiwa ni pamoja na kupunguza viwango vya riba ya mikopo ambapo walimu ni kati ya makundi yanayonufaika na fursa hizo."
ed687138aa65a945c4c16dbc02025eb2cb7a8e2d," Aidha, sekta hiyo kwa barani Afrika imekua kwa kiwango cha asilimia 4.6 ikilinganishwa na asilimia 5.4 katika nchi zilizoendelea huku Tanzania ikikua kwa asilimia 7.6.Hayo yalielezwa Dar es Salaam na Mtaalamu wa Masuala ya Kiuchumi wa Kimataifa, Laura Paez wakati akizungumzia uzinduzi wa ripoti ya Shirika la Kimataifa linaloshughulikia Maendeleo ya Biashara (UNCTAD) ambayo imezinduliwa jana Geneva nchini Uswisi.Ripoti hiyo ilikuwa na kauli mbiu iliyojulikana kama “Kufungua uwezo wa Afrika katika Huduma za Biashara kwa ajili ya kukuza Uchumi na Maendeleo.”Akizungumza, Laura alisema sekta ndogo za huduma zilizokua kwa kasi zaidi zilikuwa usafiri, uhifadhi na mawasiliano ambapo katika Bara la Afrika iliongoza ukuaji wa pato la Taifa katika nchi 30 kati ya 54 katika kipindi cha 2009/2012.Kati ya nchi 45 ambapo pato la sehemu kubwa lilipanda, 30 zilipata tatizo la kupungua kwa uzalishaji viwandani kuanzia kipindi cha mwaka 2001/2004 hadi kipindi cha 2009/2012.Kuhusu sekta ya huduma nchini Tanzania alisema mbali na kuchangia kukua kwa uchumi, lakini mipango mingi ya maendeleo ya taifa inataja huduma za biashara kama chombo cha maendeleo lakini kushindwa kuhusisha mipango iliyopo ya kikanda au kanuni kuhusu huduma katika mazingira ya jumuiya zao za kiuchumi katika kanda."
ed6e6e201b01f90f3a197fae08f3d7ad7399e103," WAFANYABIASHARA wa mikoa ya Kanda ya Kaskazini wameonesha nia ya kuanza kutumia Bandari ya Tanga kupitisha shehena ya mizigo yao baada ya kuridhishwa na mabadiliko makubwa ya mfumo wa utendaji wa bandari hiyo.Wameonesha nia hiyo kwenye mkutano wa siku moja baina ya uongozi wa Mamlaka ya Usimamizi wa Bandari (TPA) na wafanyabiashara na wadau mbalimbali kutoka mikoa ya Tanga, Kilimanjaro na Arusha.Meneja wa Bandari ya Tanga, Percival Salama alifafanua kuwa katika kuhakikisha bandari hiyo inatoa huduma bora kwa wateja wake, imeboresha miundombinu na mifumo ya utendaji na ulinzi katika bandari hiyo.Alisema kuwa kutokana na maboresho hayo taratibu za uchukuaji wa mizigo zinatumia muda mchache tofauti na awali kutokana mamlaka zote za serikali zinazohusika na bandari zipo kwenye jengo moja.“Tunataka kuwaondoa hofu wafanyabiashara kuwa sasa hivi bandari ya Tanga ni nzuri, salama kwa mizigo na ni ya uhakika kwa vile tumeboresha kuanzia mifumo ya ulinzi, miundombinu, utendaji kazi na Tehama,” alisema na kuongeza:“Kutokana na maboresho hayo ikiwa mteja atakamilisha taratibu zote za uchukuaji wa mizigo basi kuanzia mizigo kufika bandarini atatumia siku tatu tu”.Katika kusogeza huduma zake kwa wateja wa mikoa ya Kilimanjaro na Arusha, alisema tayari uongozi wa Mkoa wa Arusha kupitia Mkuu wa Mkoa huo, Mrisho Gambo umetoa eneo lenye ukubwa wa ekari 500 la Malula katika Wilaya ya Arumeru kwa ajili ya ujenzi wa bandari kavu.“Wafanyabiashara wa Arusha na Kilimanjaro mtakuwa hamna haja ya kuja hadi Tanga kuchukua mizigo, mtakuwa mnasubiri mizigo yenu huko huko Arusha sisi tunawaambia gharama zetu tu mnalipia moja kwa moja na sisi tutajuana na Shirika la Reli( TRC) ambao tunategemea ukarabati wa reli ukikamilika uwatumie wao,” alisema.Mwakilishi wa Mkurugenzi Mkuu wa TPA, Lydia Mallya aliwasihi wafanyabiashara hao kutumia bandari hiyo kwani tayari ni bandari ya viwango vya kimataifa. Mwenyekiti wa TCCIA Mkoa wa Kilimanjaro, Patrick Shirima alisema waliikimbia Bandari ya Tanga na kuhamia Bandari ya Mombasa nchini Kenya kutokana na urasimu uliokuwa unafanywa na taasisi za serikali zilizokuwa zinahusika na utoaji wa mizigo, jambo ambalo lilikuwa linachelewesha mizigo.Mwenyekiti wa Chama cha Wafanyabiashara, wenye Viwanda na Wakulima(TCCIA) Mkoa wa Arusha, Walter Maeda aliongeza kuwa wafanyabiashara wa Arusha wanafahamu kuwa kikwazo kikubwa katika Bandari ya Tanga ni taasisi za serikali katika kuchelewesha mizigo ndiyo maana waliachana nayo.“Sisi tuliikimbia bandari ya Tanga na kuamua kutumia Bandari ya Mombasa kutokana na nenda rudi zilizokuwa zinafanywa na TRA,TFDA (Mamlaka ya Chakula na Dawa), TBS (Shirika la Viwango) kwa kweli walikuwa hawana ushirikiano mzuri hali iliyotuletea taabu sisi wafanyabiashara,” alisema."
ed8f028ad0bd33a4633c0af204c9cd518a0f61c4," Katibu Mkuu, Ofisi ya Waziri Mkuu, Dk Florens Turuka amesema hayo jana jijini Dar es Salaam wakati wa mkutano wa CEO Roundtable.Alifafanua kuwa mamlaka hizo zinatakiwa kutekeleza mradi unaojulikana kama Tanzania Investment Window Project kabla ya Mei mwaka huu ili faida za ubunifu wake uunganishwe katika viwango vya mwaka kesho vinavyohusu jinsi nchi zinavyoimarisha mazingira ya biashara.Mradi huo unaofadhiliwa na Shirika la Umoja wa Mataifa la Maendeleo (UNDP) na mpango wa ONE UN, unalenga kuwezesha kampuni za ndani na za nje kujisajili kwa urahisi zaidi na kwa muda mfupi.Kituo cha Uwekezaji nchini (TIC) kwa msaada wa kiufundi kutoka Shirika la Umoja wa Mataifa Linalohusika na Biashara na Maendeleo (UNCTAD) liko katika juhudi kuhakikisha kuwa taratibu za usajili wa kampuni unarahisishwa kupitia mtandao.Mpango huo uliasisiwa na Waziri Mkuu, Mizengo Pinda mwezi Oktoba mwaka jana nchini China.Mpango huo utaruhusu wawekezaji kusajili kampuni, kupata vibali vya uwekezaji, vibali vya kazi na huduma nyingine kupitia njia ya mtandao.Dk Turuka alitaja baadhi ya taasisi zinazotakiwa kufanya kazi kwa karibu kama Wakala wa Usajili wa Makampuni (Brela), Mamlaka ya Mapato Tanzania (TRA), Wizara ya Biashara, Mamlaka ya Mifuko ya Hifadhi ya Jamii (SSRA), Jiji la Dar es Salaam na TIC."
ed8fbbfb7beb57d8d8db7710cc484db60c9b2450," MBUNGE wa Handeni Vijijini, Mboni Mhita (pichani) ametoa msaada wa vitanda vya kujifungulia wajawazito katika zahanati 10 zilizopo katika jimbo lake.Akizungumza mjini hapa jana kuelezea utekelezaji wa ilani ya Chama Cha Mapinduzi (CCM), Mhita alisema amefanya hivyo ili kusaidiana na serikali kupunguza baadhi ya matatizo yaliyopo katika sekta ya afya. Alitaja zahanati alizotoa vitanda hivyo pamoja na mashuka kuwa ni zahanati ya Komkole B, Kabuku, Komsanga, Mbagwi, Segera, Kwankonje, Tuliani, Kwalagulu, Kwedizinga na Ndolwa. Alisema moja ya matatizo ya wajawazito, ni kukosekana kwa maeneo bora ya kujifungulia hasa katika maeneo ya vijijini ambako mara nyingi hupelekea kwenda kwa mkunga wa jadi kujifungua.Mboni alisema katika jimbo lake lina zahanati nyingi, lakini ameanza na zahanati hizo kukabiliana na changamoto hizo, na kwamba ataendelea kutafuta wafadhili ili kusadia maeneo mengine yenye uhitaji huo. “Tumetoa vitanda hivi kusaidia changamoto zilizopo katika zahanati zetu, akina mama wajawazito tunajua wanakutana na changamoto pindi wanapojifungaua, tukaona tusaidie vitanda 10 na mashuka yake,” Mhita.Mmoja wa akina mama waliotumia vitanda hivyo ni diwani wa kata ya Misima, Mariam Kilo ambaye alijifungua mtoto kwa kitumia vitanda hivyo katika zahanati ya Mbagwi na kwamba mtoto aliyejifungua amempa jina la Samia kuenzi jina la Makamo wa Rais. “Tunamuomba mbunge aendelee kusaidia vitanda hivi, kiukweli vinawasaidia wauguzi kuwarahisishia kazi yao wanapowahudumia wajawazito,” alisema na kuongeza kwamba kumpa jina mtoto wake la Samia ameenzi pia wanawake wanaofanya kazi za siasa."
ed95bfe5d2e2552bb71581187b600752afc10cf0," YANGA imeendelea kujikita kileleni mwa msimamo wa Ligi Kuu Soka Tanzania Bara kwa kuifunga KMC kwa mabao 2-1 mchezo uliochezwa Uwanja wa Taifa Dar es Salaam.Kwa ushindi huo, Yanga inafikisha pointi 67 kwenye mechi 27 ilizocheza ikiacha Azam inayoshika nafasi ya pili kwa pointi 56 ambayo pia imecheza mechi 27. Mabingwa watetezi, Simba inashika nafasi ya tatu ikiwa na pointi 51 baada ya kucheza mechi 20.KMC walikuwa wa kwanza kuandika bao kwenye dakika ya 16 kupitia kwa Mohamedi Rashidi aliyefunga kwa shuti hafifuBaada ya kuingia kwa bao hilo KMC waliendelea kuliandama lango la Yanga kwa mashambulizi ya kushtukiza ikiwatumia mawinga wake wenye kasi, Charles Ilamfya na Hassan Kabunda.Ilamfya, Kabunda na Mohamedi Rashidi kama walipoteza nafasi nyingi za kufunga kutokana na kukosa umakini kwa kupiga mashuti ambayo aidha yalitoka nje ya lango kuokolewa na kipa Klaus Kindoki na shuti moja kugonga mwamba kabla ya kuokolewa na mabeki wa Yanga.Yanga walifanikiwa kusawazisha kwenye dakika ya 37 kwa bao lililofungwa na kiungo Papy Kabamba Tshishimbi kwa kichwa akiunganisha mpira wa krosi wa Abdallah Shaibu ’Ninja’.Kipindi cha pili kilianza kwa KMC kufanya mabadiliko kwa kumtoa kipa Jonathan Nahimana na kumuingiza kipa mkongwe Juma Kaseja.KMC waliendelea kuliandama lango la Yanga, lakini mara nyingine tena mshambuliaji wake Mohamed Rashidi alishindwa kuunganisha krosi kutoka kwa Hassa Kabunda akiwa yeye na kipa Klaus Kindoki.Dakika ya 63 Yanga walifanya mabadiliko kwa kuwaingiza nahodha wake Ibrahim Ajibu na Amis Tambwe.Mabadiliko hayo yalizaa matunda kwani walifanikiwa kupata bao baada ya beki wa KMC, Ally Ally kujifunga mwenyewe kwa kichwa katika harakati za kuokoa mpira uliopigwa na Ibrahim Ajibu kutoka upande wa kulia.Huo ni ushindi wa tatu mfululizo kwa Yanga toka ifungwe na mpinzani wake mkubwa Simba Februari 16. Iliibuka na ushindi wa mabao 2-1 dhidi ya Mbao kisha wakaifunga Alliance bao 1-0."
edc7d7a099d7237c7858c199d36bae3b0a5aef3e,"['Kocha wa Tottenham Jose Mourinho anahofu kuwa mshambuliaji wa kikosi hicho Harry Kane, 26 atakuwa nje ya  uwanja mpaka msimu ujao na atakosa michuano ya Euro 2020 kutokana na jeraha. (Sun)', 'Mourinho anahitaji washambuliaji wawili Januari hii kwa ajili ya kuchukua nafasi ya Kane. Mshambuliaji wa AC Milan Krzysztof Piatek, 24,  ni mmoja kati ya wachezaji wanaotupiwa macho sambamba na mshambuliaji wa Napoli Fernando Llorente 34 na mshambuliaji wa Crystal Palace Christian Benteke, 29. (Independent)', 'Mshambuliaji Thomas Mular ataondoka Bayern Munich baada ya miaka 20 kuwa na klabu hiyo. (Sport 1, via Sun)', 'Kiungo wa timu ya taifa ya Denmark Christian Eriksen, 27, yuko karibuni kuiacha Tottenham baada ya kufikia makubaliano na Inter Milan ambapo atakuwa akilipwa pauni 100,000 kwa wiki.(Times)', 'Atletico Madrid imeamua mshambuliaji wa Arsenal na Ufaransa Alexandre Lacazette, 28 kuwa kipaumbele chao ikiwa watashindwa kumsajili Edinson Cavani, 32, mshambuliaji wa Paris St-Germain na timu ya taifa ya Uruguay.(Express)', 'Mshambuliaji wa Southampton Danny Ings,27, anastahili nafasi kwenye kikosi cha Gareth Southgate, amesema kocha wa Leicester Brendan Rodgers, ambaye alimsajili kujiunga na Liverpool.(Sky Sports)', 'Kocha wa zamani wa Chelsea Antonio Conte ameshinda kesi dhidi ya klabu hiyo, ingawa amelipwa zaidi ya pauni 85,000 kama fidia.(Mirror)', 'Kocha wa Newcastle Steve Bruce atajadiliana na mmiliki Steve Bruce  wiki hii kuhusu  usajili wa mwezi Januari (Guardian)', 'Liverpool imetoa ofa ya pauni milioni 12.8 kwa Trabzonspor kwa ajili ya kumnasa mlinda mlango Ugurcan Cakir,23. (Sabah, via Sport Witness)', 'Southampton imeendelea kushikilia msimamo wa kuwa kiungo wao Che Adams,23 hataondoka kwa mkopo mwezi Januari kwenda Leeds. (Mirror)', 'Mshambuliaji wa Atletico Madrid  Alvaro Morata,27, alitapika kabla ya kipindi cha matuta katika mchezo wa fainali dhidi ya Real Madrid. (Marca)', 'Bilionea wa Nigeria Aliko Dangote, 62, amesema ana nia ya kuinunua Arsenal mwaka 2021.(Evening Standard)', 'Mshambuliaji wa zamani wa Blackburn Martin Olsson,31, anatarajia kuwa mazoezini wiki nzima akiwa na West Brom.  (Lancashire Telegraph)']"
eddaf8862dbd3127a856e2308b5cff614f1b4700," Mkurugenzi Mtendaji wa Vodacom Tanzania, Rene Meza alisema hayo jana jijini Dar es Salaam wakati akizungumzia mafanikio yaliyopatikana kutokana na huduma ya M-pesa.Alisema tangu kuanzishwa kwa huduma hiyo ya kifedha mwaka 2008, kampuni ina mawakala 70,000 wa huduma hiyo ya kutuma na kupokea fedha kwa wateja wake zaidi ya milioni 27.“Tuko katika mazungumzo na watoa huduma wengine wa fedha kupitia njia ya mitandao kuangalia namna ambavyo tunaweza kuboresha huduma hii zaidi,” alisema.Hata hivyo, alisema wako katika ushirikiano na benki zaidi ya 26 nchini ambazo zimeunganishwa na huduma hiyo ya kifedha inayowezesha wateja kutoa fedha au kuweka moja kwa moja kwenye akaunti zao.Alisisitiza: “Huduma hii ya M-pesa imekuwa na mafanikio makubwa katika kubadili maisha ya Watanzania, na siyo tu katika kutuma na kupokea pesa bali imekuwa na mchango mkubwa katika kukuza uchumi wa nchi yetu kutokana na kuwaweka mamilioni ya Watanzania katika mzunguko wa huduma za kifedha.”"
edf68af41a6b9d43d8bef6bc884b65262805b0bb," Akisoma maazimio hayo, Katibu Mkuu wa Wizara ya Viwanda, Biashara na Uwekezaji, Profesa Elisante ole Gabriel mjini Dodoma amesema, serikali ipo tayari kushirikiana na wadau hao kuhakikisha mnyororo huo tangu kuzalisha pamba hadi kutengeneza nguo unapata mafanikio makubwa.Amesema wizara hiyo itaunda Kamati Maalumu itakayohusisha vijana wenye taaluma kutoka katika wizara hiyo ili kujifunza kutoka kwa wazee wazoefu waliopo katika sekta binafsi na hata kutembelea China kujifunza mifumo mbalimbali ukiwemo wa ulipaji kodi wa bidhaa zinazoingia nchini kutoka huko.Profesa Ole Gabriel amesema katika suala la uingizaji bidhaa za nguo hafifu kutoka nchi mbalimbali hasa China, taasisi zinazohusika na udhibiti ikiwemo Mamlaka ya Chakula na Dawa (TFDA), Shirika la Viwango Tanzania (TBS) na nyingine zilizopo nchini zinatakiwa kusimamia na kuhakikisha kwamba bidhaa hafifu na zilizo chini ya kiwango haziingii katika soko la Tanzania."
ee1bc8402d7fb4a05e02abd348cefd4ee24052bd," WANACHAMA wa Mfuko wa Taifa wa Bima ya Afya (NHIF) wataanza kutumia kadi zao kupata matibabu ya homa hatari ya dengue, baada ya serikali kuuagiza mfuko huo kuhakikisha unagharamia upimaji kwa wanachama wake.Hayo yameelezwa jijini hapa na Naibu Waziri wa Afya, Maendeleo ya Jamii, Jinsia, Wazee na Watoto, Dk Faustine Ndugulile alipokuwa akijibu swali la mwandishi wa gazeti hili kuhusu uamuzi wa awali wa NHIF, kutogharamia upimaji kutokana na gharama kuwa juu.Akijibu swali hilo, Dk Ndugulile alisema: “ Upimaji wa ugonjwa wa dengue kupitia Bima ya Afya upo na vituo vyote vya kutolea huduma za afya vinapaswa kuwapima wananchi wote wanaofika katika vituo vya kutolea huduma za afya wakihitaji kipimo cha dengue, Bima za Afya za NHIF zinapaswa kuhakikisha zinagharamia upimaji. Tulishatoa maelekezo kwa NHIF wawasiliane na watoa huduma wote ambao wana mkataba nao ili kuhakikisha wanawapokea, kuwapima na kuwahudumia wagonjwa wa homa ya dengue.”Akizungumzia kuadimika kwa vitendanishi vya kupimia homa hiyo ya dengue, Dk Ndugulile alisema: “Ni kweli Wizara ya Afya tumeripoti kuwapo homa ya dengue na sasa tuna wagonjwa 307 katika mikoa ya Dar es Salaam na Tanga. “Kumekuwa na mwitikio mkubwa sana wa jamii kwenda kufanya upimaji. Kwa kawaida si ugonjwa tunaokwenda kupima mara kwa mara, kwa hiyo kuadimika kwa kits (vitendanishi) ni jambo la kawaida. Sisi kama wizara tumeliona hilo, tumeshaagiza kits nyingi kwa lengo la kuzisambaza maeneo mbalimbali ndani ya nchi.”Aidha, Dk Ndugulile alisema anasikitishwa na baadhi ya hospitali, kutumia uwepo wa homa ya dengue, kufanya biashara kwa kutoza gharama kubwa kwa wanaokwenda kutibiwa au kupimwa. “Kwa bahati mbaya sana kuna taasisi zimeamua kufanya biashara na huu ugonjwa kwa kutoza fedha nyingi kati ya shilingi 40,000 hadi shilingi 80,000 kwa upimaji, ambao ni sawa na upimaji wa malaria.“Kama serikali tumeliona hilo, ndio maana tumeona tuzilete hizo kits kuhakikisha tunapunguza hii bei na pia zipatikane katika hospitali zetu nyingi za umma,” alisema. Wiki iliyopita, Wizara ya Afya, Maendeleo ya Jamii, Jinsia, Wazee na Watoto, ilitangaza kuibuka upya kwa ugonjwa na kuwa kati ya Januari na Aprili 2 mwaka huu, wagonjwa 307 kati ya wagonjwa 470 waliopimwa, walikutwa na virusi vya ugonjwa huo. Wagonjwa 252 ni kwa Mkoa wa Dar es Salaam na 55 ni kutoka Tanga."
ee3bb82f6852c5817e957792157f482086711345," WIZARA ya Afya, Maendeleo ya Jamii, Jinsia, Wazee na Watoto kwa kushirikiana na Chuo Kikuu cha Afya na Sayansi Shirikishi Muhimbili (Muhas), imezindua muongozo wa huduma za tiba za dharura, uokoaji na usafirishaji wa majeruhi nje ya hospitali.Mwongozo huo unaelekeza jamii pembezoni mwa barabara kuu kutoa taarifa ya ajali, wataalamu kufanyia kazi taarifa za ajali na wataalamu na madereva kusafirisha majeruhi eneo la tukio hadi hospitali.Uzinduzi wake umefanyika jana es Salaam wakati wa kufunga mafunzo ya watoa huduma za tiba ya dharura, uokoaji na usafirishaji wa majeruhi wa ajali na wagonjwa wa dharura kutoka nje ya hospitali. Kaimu Mkurugenzi wa Kitengo cha Dharura na Maafa wizarani, Dk Elias Kwesi alisema mradi wa majaribio utaanza Oktoba mwaka huu ukishirikisha vituo vya afya na hospitali zilizopo pembezoni mwa barabara ya Dar es Salaam hadi Mbeya kwa lengo la kuokoa maisha ya majeruhi pindi wanapopata ajali.Dk Kwesi alisema tafiti zinaonesha kuwa asilimia kubwa ya majeruhi hufa wakati wanapokimbizwa hospitalini kutokana na kutokuwepo kwa utaalamu wa namna ya kuwabeba wagonjwa hao vizuri. Alisema ajali zinapotokea hakuna magari ya wagonjwa yaliyokuwa yakifuata majeruhi na endapo yakifuata majeruhi, hakuna wataalamu wa kusaidia majeruhi hivyo, wakati mwingine husababisha vifo.“Katika mwongozo huu tutawaelewesha namna ya kubeba majeruhi kwa sababu wapo waliopata ulemavu kutokana na kubebwa vibaya pindi wanapopata ajali. Lakini kushirikisha magari ya wagonjwa yaliyopo katika vituo vya afya vya karibu ya eneo la tukio ili kuokoa majeruhi wote,” alisema Dk Kwesi. Alisema pia gharama za mradi huo ni Sh bilioni 11 na Sh bilioni 7.5 zimetengwa kwa ununuzi wa magari ya kubebea wagonjwa, ukarabati wa vituo vya afya kutoa huduma za dharura, mafunzo na uandaaji wa mifumo ya kompyuta.Alifafanua kuwa gharama za uendeshaji wa mradi huo ni Sh bilioni 2.5 na baada ya matokeo chanya watafanya mazungumzo na Benki ya Dunia ili kuanza kwa mradi huo nchi nzima. Mkuu wa Mafunzo ya huduma za tiba ya dharura MUHAS, Dk Henry Sawe alisema wizara iliwapa dhamana ya kuandaa na kuendesha mafunzo huduma za dharura kwa wataalamu 225.Dk Sawe alisema walivuka lengo hilo na kutoa mafunzo kwa wataalamu 519 katika makundi ya wataalamu wa wagonjwa nje ya hospitali, wasaidizi wa wataalamu, wataalamu wa kupokea simu za dharura, watoa huduma ngazi za jamii na wakufunzi wa watoa huduma. Alisema serikali iliwataka kutoa mafunzo kwa wataalamu wa wagonjwa wa nje ya hospitali 45 na vituo vya afya na hospitali saba ikiwemo Kimara, Muhimbili, Tumbi, Chalinze, Ruaha Mbuyuni, Mtakatifu Kizito Mikumi na Hospitali ya Rufaa Morogoro.Dkt Sawe alisema mafunzo hayo yalianza Novemba 13, mwaka jana na yalijumuisha wataalamu kutoka Jeshi la Ulinzi la Wananchi wa Tanzania (JWTZ), Jeshi la Polisi, Kikosi cha Zimamoto na Uokoaji, Shirika la Msalaba Mwekundu, Hospitali ya Taifa Muhimbili (MNH), Hospitali ya Mifupa (Moi) na washirika kutoka nchi za Australia na Marekani. “Tulitakiwa kutoa mafunzo kwa wasaidizi 90 lakini tumetoa kwa wataalamu 104, pia tulitakiwa kutoa mafunzo kwa wataalamu wa kupokea simu 20 lakini waliopata mafunzo ni 25 na wataalamu kutoka ngazi ya jamii waliopata mafunzo ni 287 kutoka 30 pamoja na wakufunzi,” alisisitiza.Dk Sawe alisema changamoto waliyokabiliana nayo wakati wa mafunzo ni kuchelewa kwa vifaa vya kitaalamu vya kutolea mafunzo, magari ya dharura na kupendekeza wataalamu wa manunuzi kuhakikisha magari na vifaa vinatolewa ili viweze kutumika kwenye mradi. Mkuu wa Idara ya Tiba ya dharura Muhimbili, Dk Juma Mfinanga alisema huduma ya dharura ilianza rasmi nchini 2010 na wataalamu 39 wamepatikana kutoa huduma hizo na kuongeza kuwa serikali inaendelea kuhakikisha kila hospitali ya mikoa, rufaa na vituo vya afya vinakuwa na huduma hiyo.“Tafiti zinaonesha kuboreshwa kwa huduma za dharura hupunguza vifo vya majeruhi kwa asilimia 48. Tanzania imekuwa nchi ya kuigwa kwani nchi nyingi za Afrika Mashariki zimekuja kupata mafunzo ya ubingwa,” alisema Dk Mfinanga. Makamu Mkuu wa Muhas, Profesa Andrea Pembe alisema wameandaa mitaala ya aina tano ya kutoa mafunzo ya muda mfupi kuhusu huduma za dharura na wanaamini yataleta mabadiliko ya utoaji huduma za ajali na kuendelea kutoa mafunzo kutaongeza wataalamu na kuimarisha utoaji wa huduma hizo nchini."
ee855eef79ea68e30d6bad50e48dd886d096fa57," SIMBA leo wana kazi ya kupindua matokeo dhidi ya Al Ahly watakapokutana nayo kwenye Uwanja wa Taifa katika mechi ya marudiano ya hatua ya makundi ya Ligi ya Mabingwa Afrika.Wawakilishi hao wa Afrika Mashariki katika michuano hiyo, Simba wanakutana na Ahly ya Misri wakiwa na kumbukumbu ya kupigwa mabao 5-0 katika mechi ya kwanza iliyochezwa Februari 2 mwaka huu.Simba ina kazi kubwa kupindua matokeo kwa Waarabu hao wanaoonekana kuwa kamili kila idara.Ushindi ni muhimu kwa wekundu hao wa Msimbazi ili kurejesha matumaini ya kuendelea kupambana kwenye kundi hilo D kwani walipoteza mechi mbili mfululizo kwa vipigo vya mabao mengi, 5-0 kila mechi dhidi ya Ahly na dhidi ya AS Vita ya Congo DR.Simba ikipoteza mechi hiyo haitakuwa na cha ziada kwenye kundi hilo zaidi ya kukamilisha ratiba, lakini ikishinda itarudisha matumaini ya kusonga mbele kama itaendelea na wimbi hilo la ushindi.Hata hivyo, mchezo huo hautarajiwi kuwa rahisi hasa kwa Simba, licha ya kuwa na historia ya kuzisumbua timu za Waarabu nyumbani kwani wapinzani wao bila shaka wamekuja wakilifahamu hilo, hivyo watakuwa wamejiandaa vya kutosha.Nahodha msaidizi wa Simba, Mohammed Hussein alisema jana kuwa wamejipanga vyema kuhakikisha wanarejesha matumaini kwa mashabiki wa timu hiyo na kwamba uwezo wa kupata ushindi wanao, kama ilivyokuwa kwa wapinzani wao kwao Misri.Alisema kila kitu katika soka kinawezekana na wamejiandaa kuhakikisha furaha inarudi upya Msimbazi kwani wana timu nzuri ambayo inaweza kufanya maajabu ya kupata nafasi ya kusonga mbele.“Tunacheza na timu kubwa, walitufunga mchezo wa kwanza ila hata sisi tunaweza kushinda kama wao walishinda kwanini na sisi tusiweze,” alisema.Kocha wa Al-Ahly, Martin Lasarte amesema wamekuja kwa lengo moja la kushinda mchezo licha ya kufahamu kuwa wanacheza ugenini, lakini bado wanahitaji pointi tatu ili kujiongezea nafasi ya kuendelea kuongoza kundi hilo.Amesema wamefanya maandalizi ya kutosha, licha ya kwamba watamkosa beki wao tegemeo Asaad Samir ambaye hajasafiri na timu hiyo kutokana na tatizo la kubanwa na misuli ya paja.“Tumejiandaa kushinda mchezo bado tunataka nafasi ya kuendelea kubaki juu, hivyo tumekuja kwa ajili ya kushinda tu, hatuchukulii faida ya magoli matano kama sababu bali tumejipanga upya kushinda,” alisema Martin Lasarte.Katika kundi hilo, Al- Ahly inaongoza kwa pointi saba, ikifuatiwa na As Vita yenye pointi nne na Simba ni ya tatu ikiwa na pointi tatu, JS Saoura inaburuza mkia kwa pointi mbili."
eeaf22cf43c18ed2e4775acfc776d788cd80909b," ALIYEKUWA Kocha wa Yanga, Mwinyi Zahera amewataja watu waliosababisha ‘kitumbua’ chake kumwagiwa mchanga katika klabu hiyo.Uongozi wa klabu ya Yanga juzi ulimtupia virago Zahera baada ya timu hiyo kutolewa katika michuano ya Kombe la Shirikisho Afrika baada ya kichapo cha mabao 3-0 dhidi ya Pyramids ya Misri.Katika mchezo wa kwanza, Yanga ilifungwa 2-1 Dar es Salaam. Akihojiwa na EFM jana, Zahera alimtaja mtu mmoja anayejulikana kwa jina la Ndama aliyewahi kuwa mjumbe wa Kamati ya Mashindano na Usajili kuwa alihusika na kuondolewa katika timu hiyo.Alisema Ndama wakati timu hiyo ikiwa nchini Misri kujiandaa na mchezo dhidi ya Pyramids alimpigia simu mwenyekiti wa timu hiyo Dk Mshindo Msolla akimtaka amtimue kocha huyo kwa kuwa haina matokeo mazuri.“Msolla alinipigia simu wakati nikiwa Misri akisema kuwa kuna mtu (Ndama) anataka nikutimue kwa sababu timu imekosa ushindi, lakini Msolla alijibu kuona hakuona sababu za kunitimua kwa kuwa timu ilikuwa ikifanya vizuri, “alisema Zahera.Aidha Zahera amemtaja Msolla kuwa naye alichangia kutimuliwa kwake baada ya kukataa kuchaguliwa kocha msaidizi wa kufanya kazi zake badala ya yule wa sasa Noel Mwandila.Alidai kuwa Msolla alikuwa akimtaka Mkwasa kuwa msaidizi wa Zahera, lakini kocha huyo raia Congo hakuwa tayari kuchaguliwa msaidizi.“Nikiwa Misri Msolla alinipigia simu kunihakikishia kutonifukuza kazi licha ya kupoteza mchezo, lakini alinambia msaidizi wangu Noel Mwandila mkataba wake unaisha mwishoni mwa mwaka huu na nikiwa na timu ya taifa (Congo), Yanga inafanya vibaya chini ya Mwandila. Kutokana na hivyo nataka tukuletee kocha mwingine msaidizi (Charles Mkwasa) mimi nilikataa na kumuambia siwezi kukubali hilo mbona naona anafanya majukumu yake vizuri kama vipi nisubiri nikisharudi tutaongea.”Alisema kuwa aliporejea jijini Dar es Salaam kutoka Misri alikutana na makamu mwenyekiti Fredrick Mwakalebela na viongozi wengine wa benchi la ufundi na kufanya kikao cha dharura, lakini aliwaeleza kuwa hawezi kuchaguliwa msaidizi na ataendelea kufanyakazi na Mwandila. Alipotafutwa jana kwa njia ya simu, Mkwasa alisema kuwa wakati huo alikuwa safarini kwenda Mtwara kucheza na Ndanda, wakati Msolla na Ndama simu zao hazikupatikana."
eeb3f46451687820864a52e947b0254ffa119b1d," Mamlaka ya Maendeleo ya Biashara nchini TanTrade imepanga siku maalumu ya kunadi zao la korosho na mazao mengine ya kimkakati.Mazao mengine yatakayonadiwa ni pamoja na kahawa, chai, na pamba.Waziri wa Viwanda na Biashara Innocent Bashungwa ameyasema hayo leo alipozungumza na waandishi wa habari jijini Dar es Salaam.Waziri Bashungwa amesema, kazi ya kunadi mazao hayo itafanyika Julai 7, ikiwa ni sehemu ya Maonyesho ya 43 ya Kimataifa ya Biashara (Sabasaba) yanayoendelea jijini Dar es Salaam.“Tumeamua kufanya hivi ili kuongeza uelewa na masuala ya zao la korosho na mazao haya mengine ya kimkakati kwa wananchi, kwani kumekuwa na upotoshoji mkubwa juu yake,” amesema Bashungwa.Makamu wa Rais Samia Suluhu Hassan kesho anatarajiwa kufungua rasmi maonyesho hayo kwenye viwanja vya Sabasaba jijini Dar es Salaam."
eefa998949eb0f81c8a09fdabe4f01edc11944ae," SERIKALI inahitaji mkopo wa dola za Marekani milioni 500 kutoka benki za Afrika kukabiliana na upungufu wa fedha katika bajeti yake. Waziri wa Habari, Michael Makuei alisema mkopo huo utasaidia kukabiliana na upungufu wa pauni ya nchi hiyo bilioni 77.4 za bajeti.Alisema fedha hizo zitatumika kwa mishahara, miundombinu, kilimo na mahitaji mengine muhimu na kuwa mkopo huo utalipwa kwa kipindi cha zaidi ya miaka minne. “Hatujafahamu mkataba utakuwa wa aina gani, pamoja na riba, lakini baraza la mawaziri limeshapitisha kuchukua mkopo huo,” alisema. Makuei alisema Waziri wa Fedha ameelekezwa kupeleka maombi ya mkopo bungeni ili kuidhinishwa.Fedha ya serikali katika mwaka wa fedha 2019/2020 ni pauni za nchi hiyo bilioni 130.7 ambapo asilimia 77 inatarajiwa kutokana na mapato ya mafuta, huku asilimia 23 kutoka mapato mengine yasiyo ya mafuta.Wakati huohuo, Michael Makuei amekiri kuwa Sudan Kusini imeshindwa kulipa ada katika Jumuiya ya Afrika Mashariki (EAC) kutokana na tatizo la kifedha. Sudan Kusini inatakiwa kulipa dola milioni nane katika EAC kila mwaka, lakini kutokana na matatizo ya kifedha wameshindwa kulipa na ndiyo sababu ya kutaka kuchukua mkopo huo."
ef3d6339deca5a9f8ab0f7603061bf84b08032f5," Sanya aliuliza “Hivi karibuni tulisikia yupo Mwarabu kutoka Oman ambaye yupo tayari kuwekeza kiasi cha dola milioni mia moja kwa ajili ya kulifufua Shirika la Ndege la ATCL. Je, suala la mwekezaji huyo kutaka kuwekeza katika shirika hilo la ndege imefikia wapi?”Akijibu swali hilo, Naibu Waziri wa Uchukuzi, Dk Charles Tizeba alisema mazungumzo kati ya Serikali na wawekezaji mbalimbali, akiwemo mwekezaji kutoka Oman, yatakamilika baada ya mchakato wa kusafisha mizania ya ATCL utakapokamilika.Mizania hiyo inahusisha madeni ya ATCL yanayofikia Sh bilioni 133, kuchukuliwa na Serikali na kuyawekea utaratibu maalumu wa kuyahakiki, kuyajadili na wadai na kuyalipa, huku ATCL ikianza upya shughuli zake bila mzigo wa madeni.“Wizara ilishawasilisha serikalini Mpango Mkakati wa Kuifufua ATCL ambao uko hatua za mwisho kuridhiwa na vyombo husika,” alisema Tizeba."
ef401d8f6bc700e007740b081b0042a2a231a943," KAMATI ya Olimpiki Tanzania (TOC) imesema kuwa inataka Tanzania kupeleka wanariadha wachache waliondaliwa vizuri ili waweze kufanya vizuri katika Michezo ya Olmpiki itakayofanyika Tokyo, Japan 2020.Makamu wa Rais wa Kamati ya Olimpiki Tanzania (TOC), Henry Tandau alisema juzi wakati Balozi wa Japan nchini Tanzania, Shinichi Goto alipotembelea ofisi za kamati hiyo zilizopo Mwananyamala Jijini Dar es Salaam. Alisema kuwa kwa wanafanya jitihada kuhakikisha wachezaji wa Tanzania kwanza wanafuzu kwa michezo hiyo mikubwa kabisa duniani inayoshirikisha michezo mingine kabla ya kuboresha viwango vya wale watakaofuzu.Tandau alisema kuwa TOC inataka kuona Tanzania ikipeleka wachezaji wachache walioandaliwa vizuri na sio kupeleka kundi la watu, ambalo litakuwa halijaandaliwa vizuri. Pia alisema kuwa hili kufanikisha hilo Tanzania inahitaji kuwa na makocha wazuri wenye uwezo na mfano katika mchezo wa ngumi wanahitaji makocha wenye nyota tano, ambao hakuna Mtanzania mwenye kiwango hicho, hivyo lazima kupata kutoka nje.Tandau alisema kuwa wakati wa michezo hiyo ya Tokyo, wachezaji wa Tanzania pamoja na wote watakaokuwepo katika msafara wanatakiwa kupewa posho zinazostahili kama wenzao wa nchi zingine.Goto alisema kuwa wataendelea kuhakikisha wanashirikiana na TOC na aliwataka viongozi wa kamati hiyo kutosita kupiga hodi ofisini kwake ili kujadiliana masuala mbalimbali ya michezo, ombi ambalo lilipokewa kwa furaha na TOC.Hadi sasa ni wanariadha wawili tu ambao tayari wamefuzu kushiriki michezo hiyo ya Olimpiki 2020, ambao ni Alphonce Simbu na Failuna Abdi, ambao watakimbia marathoni."
ef7246bfe17afd6bf195f046c49f0cf923e0ac9a,"['Klabu ya Liverpool ipo mbioni kuzipiku Real Madrid na Paris St-Germain kumsajili kinda machachari kutoka klabu ya Fulham Harvey Elliott.', 'Elliott aliweka rekodi ya kuwa mchezaji mdogo zaidi kukipiga kwenye Ligi ya Primia alipoingia kama mchezaji wa ziada kwenye mchezo wa Fulham dhidi ya Wolverhampton Wanderers mwezi Mei akiwa na umri wa miaka 16 na siku 30. ', 'Hawezi kuwa mchezaji wa kulipwa mpaka atakapotimu umri wa miaka 17, ambayo itakuwa ni Aprili mwakani. ', 'Inatarajiwa kuwa nyota huyo atakataa ofa ya masomo ya kuendelea kusalia katika klabu ya Fulham yenye maskani yake kwenye uwanja wa Craven Cottage ili aungane na mabingwa wa Klabu Bingwa Ulaya, klabu ya Liverpool.  ', 'Ikiwa, kama inavyotarajiwa, Liverpool wakamsaini Elliot, basi itawabidi wailipe Fulham fidia nono kwakuwa mchezaji huyo anayechezea pia timu ya taifa ya chini ya miaka 17 ya England anaonekana kuwa lulu ya baadae. ', 'Elliott, ambaye pia amekuwa akiwindwa na Arsenal na Manchester City atakuwa ni nyota wa pili chipukizi kujiunga na Liverpool katika dirisha hili la usajili. ', 'Tayari Majogoo hao wa jiji wameshamsajili beki kinda raia wa Uholanzi Sepp van den Berg aliyehamia kutoka klabu ya PEC Zwolle.', 'Liverpool imekwishalipa kitita cha awali cha pauni milioni 1.3 kumsajili Van den Berg, na yawezekana kitita hicho kikaongezeka mpaka kufikia pauni milioni 4.4. ']"
eff4265676b9057d3bf0389ddcee6666642ba8bf," KOCHA wa Simba SC Patrick Aussems amezipata mbinu za wapinzani wake AS Vita ya Jamhuri ya Kidemokrasia ya Kongo (DRC) kwa ajili ya kuwamaliza mapema katika mchezo dhidi yao utakaochezwa mwishoni mwa wiki hii.Wekundu hao baada ya kupata pointi tatu katika mchezo wa kwanza dhidi ya JS Saoura ya Algeria, hatua ya makundi Ligi ya Mabingwa Afrika, wanatarajia kucheza mchezo dhidi ya timu hiyo ya DR Kongo Jumamosi.Simba ilishinda 3-0 Jumapili kwenye Uwanja wa Taifa.“Kocha amekuwa akitizama mikanda mbalimbali ya video ya michezo ya AS Vita, amekuwa akiwafuatilia hata katika mchezo dhidi ya Al Ahly aliwatizama kujua mbinu zao, na kujipanga vizuri kwa mchezo ujao,”amesema Mtendaji Mkuu wa Simba Crescentius Magori.Magori amesema wakati Aussems anajipanga kimbinu, viongozi wanajiandaa kimkakati kwa kuhakikisha wanakuwa vizuri ndani na nje ya uwanja katika mchezo huo wa ugenini.“Tunajipanga kwenda Kinshansa tukijua wazi aina ya timu tunayokwenda kukutana nayo ni ngumu, ilifika fainali Kombe la Shirikisho Afrika, kwa hiyo mechi yetu haitakuwa rahisi ni lazima kujipanga kimkakati ndani na nje ya uwanja,” alisema.Wekundu hao wa Msimbazi wanatarajiwa kuwafuata AS Vita Alhamisi ya wiki hii tayari kwa mchezo huo.Katika Kundi D, Simba ndiye kinara kwa pointi tatu na mabao matatu iliyopata dhidi ya JS Saoura katika mchezo uliochezwa mwishoni mwa wiki Jijini Dar es Salaam.Anayefuatia ni Al Ahly iliyopata ushindi katika mchezo uliopita dhidi ya AS Vita wa mabao 2-0. Ikifuatiwa na AS Vita na Saoura, ambazo hazina pointi baada ya kupoteza michezo yao iliyopita.Mchezo ujao huenda ukawa mgumu hasa kwa Simba, kwani inakwenda kukutana na Vita ambayo haina pointi na itahitaji matokeo mazuri nyumbani kwake kujiweka katika nafasi nzuri."
f0140c66a9e641ac587e754b76288b66473314c8," Akizungumza na gazeti hili leo baada ya kumalizika kwa mkutano uliokutanisha wawekezaji kutoka Ulaya, Ugiriki, Italia na Ubelgiji, Katibu Mkuu wa Wizara ya Fedha na Uchumi, Khamis Mussa, alisema Zanzibar imeimarisha sera ya vitega uchumi kwa wawekezaji ambayo imefungua milango kwa wawekezaji.Aliitaja mikakati hiyo ikiwamo kuimarisha miundombinu ya maeneo huru ya uchumi Fumba na Micheweni kwa kuweka umeme na maji safi na salama.“Mikakati ya SMZ kwa sasa ni kuimarisha miundombinu ya nishati ya umeme na maji safi na salama pamoja na barabara zenye kiwango cha lami,” alisema.Alisema Zanzibar inataka kuimarisha zaidi sekta ya viwanda vikiwamo vidogo vidogo kusindika mazao kwa ajili ya wakulima. Kwa mfano alisema wakulima wengi wamehamasika kulima matunda yakiwamo machungwa, maembe na ndimu ambazo zinahitaji viwanda vya kusindika.“Hiyo ndiyo mikakati yetu na malengo ya kuhakikisha tunakuwa na viwanda vidogo vya kusindika mazao ya kilimo na biashara ambavyo vitakuwa mkombozi kwa wakulima wetu,” alisema.Hata hivyo, alisema Zanzibar imepiga hatua kubwa katika sekta ya utalii ambapo sasa zipo hoteli zenye sifa za hadhi ya juu kimataifa.Alisema sekta ya utalii imeimarika na kuchangia pato la Taifa kwa asilimia 50 huku ikitoa ajira zaidi ya vijana 50,000.Ujumbe wa maofisa na mawakala wa sekta ya uwekezaji walikuwapo Zanzibar na kuhudhuria mkutano ambao ulikuwa na lengo la kushajihisha wawekezaji kuwekeza Zanzibar uliotayarishwa na Balozi wa Tanzania katika Jumuiya ya Ulaya, Diodorus Kamala."
f0638ce4eb4a8439a27cfd0c58449e40a4997873," YANGA yaanza kwa kupapaswa! Hivyo ndivyo unaweza kusema kutokana na usemi wa msemaji wa Ruvu Shooting, Masau Bwire kutamba kabla ya timu yake kukabiliana na Yanga kuwa: Wataanza kuipapasa Yanga katika Ligi Kuu Tanzania Bara.Ruvu Shooting ni kweli imetimiza ahadi yao baada ya jana kuifunga Yanga kwa bao 1-0 katika mchezo wa ligi hiyo uliofanyika kwenye Uwanja wa Uhuru jijini Dar es Salaam.Bao lililowalaza Yanga lilifungwa katika dakika ya 20 lililofungwa na Sadat Mohamed baada ya kupata pasi ndefu iliyopigwa na Said Dilunga, na bao hilo lilidumu kwa takribani dakika 70 bila ya kurejeshwa.Yanga ndio wawakilishi pekee wa Tanzania katika michuano ya Ligi ya Mabingwa wa Afrika, baada ya kutolewa kwa Simba, ambao msimu uliopita walicheza robo fainali ya michuano hiyo.Yanga imetinga raundi ya kwanza ya michuano hiyo baada ya Jumamosi kuifunga Township Rollers ya Botswana kwa bao 1-0 na sasa itacheza dhidi ya Zesco ya Zambia katika raundi hiyo.Yanga dakika 14 za kwanza ilifanikiwa kutengeneza nafasi mbili za kufunga, lakini ilishindwa kuzitumia, ambapo katika dakika ya kwanza, Patrick Sibomana alipata nafasi nzuri, lakini alipaisha mpira wakati katika dakika ya tano Papy Tshishimbi alishindwa kufunga.Tshishimbi alishindwa kufunga tena baada ya shuti lake kupanguliwa na kipa, Bidii Hussein kabla ya mabeki kuokoa kabisa.Tshishimbi alishindwa kufunga tena licha ya kupata nafasi katika dakika ya 27 baada ya kupokea pasi safi kutoka kwa Sibomana, lakini kichwa chake kilishindwa kulenga lango na mpira kutoka nje.Yanga walitawala zaidi kipindi cha kwanza, lakini walishindwa kufunga na kipindi cha pili kilipoanza Ruvu Shooting walifanikiwa kuutumbukiza mpira wavuni, lakini lakini mwamuzi alikataa bao akidai mfungaji alikuwa ameotea.Kwa muda mwingi wa mchezo, Ruvu Shooting ilikuwa ikicheza kwa kuzuia na kufanya mashambulizi ya kushtukiza mara wanapopata nafasi.Dakika ya 70, Yanga walifanya jaribio jingine la kufunga lakini Tshishimbi licha ya kuwa katika nafasi nzuri, alishindwa kufunga baada ya kipa wa Ruvu Shooting, Hussein kuokoa.Ushindi huo unaifanya Ruvu Shooting kuvunja ubabe wa Yanga baada ya kutamba michezo 18 kila walipokutana na Ruvu, lakini jana walishindwa kuendeleza umwamba huo.Vikosi vilikuwa: Yanga: Farouk Shikalo, Mustafa Selemani, Ali Karim, Kelvin Yondan, Lamine Moro, Papy Tshishimbi, Juma Balinya/Balama Mapinduzi, Feisali Salum, David Molinga, Sadney Khoetage/Maybin Kalengo na Patrick Sobomana/ Ngassa.Ruvu Shooting: Bidii Hussein, Omary Kindamba, Kassim Simbaulanga, Santos Mazengo, Rajabu Zahiri, Baraka Mtuwi, Edward Christopher/Abdereheman Mussad, Shaban Msala, Said Dilunga, Sadat Mohamed/Mosses Shaban na Emmanuel Martin."
f0891b93ceb5fd96ad45dfaf844732d2eb85237c," Hayo yalisemwa na Waziri wa Biashara, Masoko na Viwanda, Nassor Ahmed Mazrui wakati alipofunga tamasha la biashara hapo katika viwanja vya Maisara mjini hapa.Alisema tamasha hilo linalofanyika katika kipindi cha tatu sasa limekuwa likipata mafanikio siku hadi siku kwa wafanyabiashara kuonesha bidhaa zao wakiwemo wajasiriamali akinamama.Mazrui alisema hiyo ni moja ya fursa nzuri ya kipekee kwa wafanyabiashara kubadilisha mawazo na kuonesha bidhaa zao kwa ajili ya kupanua masoko ya biashara.“Tamasha la maonesho ya biashara ni fursa nzuri kwa wafanyabiashara kuonesha bidhaa zao mbalimbali ambazo watazitumia kwa ajili ya kutafuta soko na wenzao,” alisema.Makamo Mwenyekiti wa Chama cha Wafanyabiashara na wenye viwanda Ali Aboud alisema wamefurahishwa na wizara kuyaendeleza maonesho hayo ambayo yamefungua mlango mzuri wa mashirikiano.Alisema tangu kuanzishwa kwa maonesho hayo yamekuwa yakipata mafanikio siku hadi siku kwa wajasiriamali mbalimbali kuonesha bidhaa zao na kupata soko.“Chama cha wafanyabiashara na wakulima kwa ujumla kimefurahishwa na kuendelezwa kwa maonesho haya ambayo yamefunguwa milango ya mashirikiano na kuitangaza sekta binafsi kupiga hatua kubwa ya maendeleo,” alisema.Aidha aliishauri wizara kuanzia sasa kutenga maeneo maalumu rasmi kwa ajili ya kufanyika maonesho hayo yenye lengo la kutangaza sekta ya biashara na wafanyabiashara kwa ujumla.Tamasha la biashara limehudhuriwa na zaidi ya wafanyabiashara kutoka katika taasisi 162 ikiwemo ziliopo nchini na Tanzania Bara."
f0a3241b265d196ef31a1e3ac9e634bff9598fd6," WAKATI klabu ya Mtibwa Sugar ikiridhia Hassan Dilunga kujiunga Simba na kumwacha Juma Luizio, kocha wa Mtibwa Sugar, Zuberi Katwila amesema anaamini Simba watakuja kumhitaji tena Luizio.Kauli ya Katwila aliitoa juzi baada ya mchezo wa kirafiki uliochezwa Uwanja wa Uhuru, Dar es Salaam dhidi ya Transit na kumalizika kwa sare ya bao 1-1. “Simba wamemuacha Luizio na kusajili Kabunda, lakini nakuhakikishia msimu ujao hao hao Simba watakuja kuhitaji tena huduma ya Luizio kwa sababu kila kocha anapokuja kwenye timu anakuwa na mahitaji yake,” alisema Katwila.Katwila alisema kila kocha anakuja na falsafa yake, hivyo endapo Simba atakuja kocha mwingine ni wazi atakuja kuhitaji huduma yake maana bado ana kiwango kizuri.Mtibwa Sugar wamefikia makubaliano na Simba na sasa Dilunga ambaye alikuwa mchezaji bora wa mashindano ya Kombe la Azam Federation ni mchezaji wao. Dilunga anatarajiwa kuungana na kikosi cha Simba kilichoweka kambi nchini Uturuki kujiandaa na msimu mpya."
f0b2d119f56cb62554b0d4c1cc8cd3428331a749," Kwa sasa, kuna watumiaji wa huduma ya M-Pesa zaidi ya milioni saba nchini Tanzania ambao hufanya miamala ya zaidi ya trilioni mbili kila mwezi. Ushirikiano huo mpya utawawezesha Watanzania wanaoishi nje ya nchi kutuma fedha moja kwa moja kwa ndugu na jamaa zao hapa nchini ambao ni wateja wa M-Pesa kwa njia rahisi, inayofaa, salama na haraka zaidi.Hatua hiyo itafungua uwezekano wa kukuza utumaji pesa kuja Tanzania, ambao kwa sasa ni umefikia dola za Marekani bilioni 1.2. Uzinduzi huo ulifanyika wakati wa mkutano na waandishi wa habari Jijini Dar es Salaam, ambapo pia ulihudhuriwa na Herve Chomel, Makamu wa Rais wa MoneyGram Upande wa Mauzo Kanda ya Afrika na Jacques Voogt, Ofisa Mkuu wa wa Idara ya biashara ya huduma za M-Pesa wa Vodacom Tanzania.“Kampuni ya MoneyGram inafurahi sana kufanyakazi na Vodacom katika kutoa huduma ya haraka, uhakika na salama kwa mamilioni ya wateja watakaotuma na kupokea pesa,” alisema Chomel."
f0c847341dba78b37d97647546e9f76ea7b7223e," Kauli hiyo aliitoa kwenye mkutano wa hadhara juzi wakati alipokuwa akijitambulisha kwa wananchi katika ziara yake ya kwanza aliyoianza wilayani hapa.Alisema ili wilaya ya Igunga iweze kusonga mbele kimaendeleo ni vema milango ikafunguliwa wazi kwa kampuni mbalimbali ambazo zinaweza kuja kuwekeza hapa kwa kuwa wilaya ya Igunga ni miongoni mwa wilaya zenye madini ya kutosha.Alibainisha kuwa endapo kampuni hizo zitapatikana, wananchi wanaweza kupata ajira kwa kuwa nao watapatiwa fursa ya kutengewa maeneo ya wachimbaji wadogo.Aidha amewataka wananchi wa Igunga kulima mazao ya mtama, mihogo pamoja kunde kutokana na ukame ambao ameukuta katika wilaya ya Igunga kwani endapo mazao hayo yatalimwa kwa wingi yanaweza kuondoa upungufu wa chakula katika wilaya.Wakati huo huo, mkuu huyo wa wilaya ametenga siku maalumu ya usafi katika mji wa Igunga ambayo itakuwa ikifanyika kila Alhamisi ambapo wananchi wote watatakiwa kufanya usafi katika maeneo yao ya biashara na makazi.Zipporah amewaagiza watendaji wa vijiji na kata kuhakikisha wanasimamia ujenzi wa vyumba vya maabara ili viweze kukamilika kwa muda uliopangwa.Naye Mkurugenzi wa mamlaka ya mji mdogo wa Igunga, Pascrates Kweyamba alisema endapo wawekezaji watafika mji wa Igunga itawawezesha kupata mapato kwa wingi kutokana na vyanzo vya madini na vinginevyo."
f0efc079737afc79cc7a64983a7c4d0c9b8183fd," KOCHA Mkuu wa Azam FC, Hans van Pluijm amesema mechi za ugenini zinawapa changamoto kutokana na aina ya viwanja vibovu vilivyopo kuwapa wakati mgumu wa kutafuta matokeo.Pluijm alisema wanapokuwa ugenini hutazama zaidi namna ya kupata matokeo mazuri na sio jinsi wanavyocheza. Alisema hayo juzi baada ya timu yake kuibuka na ushindi wa bao 1-0 ugenini dhidi ya JKT Tanzania, mchezo uliochezwa kwenye Uwanja wa Meja Jenerali Isamuyo, Mbweni Dar es Salaam.“Sote tunajua mechi za ugenini kuna viwanja vibovu, kushinda ni mitihani, kwetu tunaangalia namna ya kupata matokeo bila kujali umechezaje, pointi tatu ndio jambo la msingi kuendelea kulinda nafasi yetu ya uongozi wa ligi,” alisema.Alisema anajivunia wachezaji wake kutokana na ari waliyoonesha kwenye mchezo huo uliopita na sasa wanaangalia mbele katika mchezo ujao dhidi ya Singida United utakaochezwa keshokutwa.Tangu kutua kwa kocha huyo kwa wanalambalamba hao, amekuwa akifanya vizuri na sasa wanaongoza kileleni kwa pointi 24. Kikosi hicho kilianza safari jana kuelekea Singida kwa ajili ya mchezo unaofuata utakaochezwa kwenye Uwanja wa Namfua dhidi ya timu yake ya zamani.Akizungumzia mchezo huo, alisema wanakwenda kucheza kwenye uwanja mbaya zaidi lakini atakipanga kikosi chake kiakili kwa ajili ya kupata matokeo. “Singida uwanja ni mbaya, tunatakiwa kujiandaa kwa hilo pia, angalia kama una mtazamo sahihi unaweza kubadilisha akili yako na ukacheza kwa namna nyingine haraka mipira mirefu, haraka kwenda mbele na pia pengine unaweza kutimiza malengo yako,” alisema.Mpaka sasa Azam FC imecheza michezo 10, na kati ya hiyo, sita imechezwa kwenye uwanja wake wa nyumbani na minne ugenini. Katika michezo minne waliyocheza ugenini, walishinda miwili dhidi ya JKT (1-0) na Alliance (1-0) na kupata sare mbili dhidi ya Biashara (0-0) na Mwadui (1-1)."
f102d2906ae65a7f7b26e7b9ada0ee3563a9fe0c," Akizungumza jana na waandishi wa habari, Katibu Mkuu wa Tewuta, Junus Ndaro, alisema wanaunga mkono Serikali kununua hisa hizo, lakini wanataka kuona mchakato huo unakamilika mara moja.""Tewuta ingependa kuona jambo hilo linahitimishwa mapema zaidi kabla ya Juni 2016,"" alisema Ndaro aliyetumia mkutano huo kuzungumzia masuala mbalimbali yanayohusu sekta ya simu nchini.Alisema, chama chake kinapingana na kikundi kilichojiita kamati ya kutetea wafanyakazi ndani ya TTCL ambacho kimetangaza kupinga makubaliano yaliyofikiwa ya ulipwaji wa fedha hizo kwa Bhart Airtel.Ndaro alisema, Tewuta inatambua kuwa ndani ya TTCL hakuna kikundi kama hicho kinachotambuliwa kisheria na kupewa dhamana na wafanyakazi kuwa wawakilishi wao na wasemaji wa wafanyakzi katika kuwakilisha mawazo yao.Alisema, Serikali iendelee na mchakato wa kurejesha fedha hizo na kuwalipa Bhart Airtel kilicho chao pasipo kusikiliza na kuwapa nafasi kikundi hicho chenye alichodai kina nia ovu na wapotoshaji wa hoja, kwani hawaitakii maendeleo mema kampuni ya TTCL.Mwanzoni mwa mwaka huu, Waziri wa Ujenzi, Uchukuzi na Mawasiliano, Profesa Makame Mbarawa akiwa mjini Mtwara alitangaza kuwa serikali iko katika hatua za mwisho kuilipa Bhart Airtel na kurejesha umiliki wa asilimia 100 katika TTCL.Alisema, uamuzi huo ungetekelezwa mwishoni mwa Januari mwaka huu. Ili kurejesha hisa hizo, Serikali inatakiwa kulipa Sh bil 4.9, jambo litakaloifanya TTCL kuwa mali ya umma kwa asilimia 100.Mwenyekiti wa Bodi ya TTCL, Profesa Tolly Mbwette, alisema kukamilika kwa mchakato huo ni hatua muhimu kwa uhai wa TTCL na kusisitiza kuwa mpango wa mageuzi ya kibiashara wa kampuni hiyo sasa utatekelezwa kwa kasi kubwa baada ya hatua hiyo."
f134dd31dc6dfc74578a8ec7528166271df04e3b," RAIS wa Zanzibar na Mwenyekiti wa Baraza la Mapinduzi, Dk Ali Mohamed Shein ameeleza kuwa Zanzibar iko vizuri katika ukusanyaji wa mapato, hatua ambayo imefanya uchumi wake uendelee kuimarika siku hadi siku.Aliyasema hayo, Ikulu mjini Zanzibar alipokutana na uongozi wa Wizara ya Fedha na Mipango wakati ilipowasilisha utekelezaji wa Mpango Kazi wa Mwaka 2017/2018 na Mpango Kazi wa Utekelezaji kwa mwaka 2018/2019.Alitumia fursa hiyo kutoa pongezi kwa uongozi wa Wizara ya Fedha na Mipango pamoja na watendaji wake wote, kwa juhudi kubwa za ukusanyaji wa mapato na kueleza matumaini yake makubwa aliyonayo kwa wizara hiyo.Alisisitiza haja kwa Benki ya Watu wa Zanzibar (PBZ) kutoa taarifa kwa wananchi kupitia vyombo vya habari wakati changamoto zinapojitokeza katika utoaji wa huduma zake za fedha.Alisema ikilinganishwa na miaka ya nyuma, kwa kiasi kikubwa Zanzibar imepunguza kuwatumia wataalamu wa nje katika kuendesha miradi yake ya maendeleo na kazi nyingi katika wizara za serikali hivi sasa zimekuwa zikifanywa na wataalamu wazalendo, hali inayoonesha tofauti kubwa na nchi nyingi za bara la Afrika.Ametoa mwito kwa Wizara ya Fedha na Mipango kutonyamaza kimya kwani mapato ya Zanzibar yameimarika hivyo, ipo haja kwa wananchi kuyajua mafanikio hayo sambamba na mikakati iliyowekwa na serikali katika kuhakikisha mapato yake yanaimarika.Katibu Mkuu Kiongozi na Katibu wa Baraza la Mapinduzi, Dk Abdulhamid Yahya Mzee aliupongeza uwasilishaji Mpango Kazi na utekelezaji wake uliofanywa na wizara hiyo na kusisitiza haja ya usimamizi wa majukumu yao pamoja na kuwasimamia watendaji walio chini yao ili kuepuka udhoroteshwaji wa malengo yaliokusudiwa.Mapema Waziri wa Wizara ya Fedha na Mipango, Dk Khalid Salum Mohamed, alisema kuwa Uchumi wa Zanzibar umeendelea kuimarika na wenye kutoa taswira ya matumaini mazuri mwaka hadi mwaka.Alieleza kuwa kwa mwaka 2017, Pato la Taifa limeongezeka na kufikia Sh bilioni 1,363 ikiinganishwa na Sh bilioni 1,268 kwa mwaka 2016."
f15b41713d6addb3efe05f199414ea90d4556d16," MAKAMU wa Pili wa Rais wa zamani wa Shirikisho la Soka Tanzania (TFF), Ramadhan Nassib, amefariki dunia jana na anatarajiwa kuzikwa leo kwenye makaburi ya Kisutu Dar es Salaam.Taarifa kutoka familia ya Nassib inasema kiongozi huyo wa mpira alifikwa na umauti alfajiri ya kuamkia jana kwenye Hospital ya Taifa, Muhimbili alipokuwa akipatiwa matibabu.Taarifa ya familia kwa vyombo vya habari jana ilisema, msiba upo Manzese Tiptop na mwili utaswaliwa kwenye msikiti wa Mtoro kabla ya ku- pumzishwa makaburini Kisutu baada ya sala ya Ijumaa.Msiba huo umekuwa pigo kwa wadau mbalimbali wa soka, kila mmoja akimuelezea anavyomfahamu marehemu. Mara ya mwisho Nassib katika harakati za uongozi wa soka, aligombea nafasi ya Makamu wa Rais wa TFF katika uchaguzi uliofanyika mwaka 2017 Dodoma, hata hivyo kura hazikutosha. Rais wa TFF, Wallace Karia amepokea kwa masikitiko taarifa za msiba na kutoa pole kwa wafiwa wote.“Nimepokea kwa masikitiko na mshtuko mkubwa taarifa za kifo cha Ramadhan Nassib hakika ni pigo kubwa kwa TFF kwa kuwa bado alikuwa na mchango mkubwa kwenye mpira wa miguu, kwa niaba ya TFF natoka pole kwa ndugu, jamaa na marafiki,” ilisema taarifa hiyo ya Karia kwa vyombo vya habari."
f162424b52b6ac892463728376bc106bc114837b," KOCHA Msaidizi wa Mabingwa wa Ligi Kuu ya Tanzania Bara Simba, Masoud Djuma amesema anatamani kukutana na Gor Mahia kwenye fainali ya michuano ya Kombe la Kagame inayotarajia kuanza kutimua vumbi Juni 28 mwaka huu kwenye Uwanja wa Taifa Dar es Salaam.Simba ilipoteza kwa magoli 2-0 dhidi ya Gor Mahia, katika mchezo wa fainali wa michuano ya SportPesa Super Cup, iliyoshirikisha timu nane iliyofanyika hivi karibuni mjini Nakuru, Kenya. Akizungumza na gazeti hili jana, Djuma alisema kitu cha msingi anachokifanya kwa sasa ni kurekebisha mapungufu aliyoyaona kupitia kwenye michuano hiyo ili wacheze fainali za Kagame kama walivyokusudia.“Lengo langu kubwa ni kucheza fainali na Gor Mahia ili kulipa kisasi kwa sababu walitufunga kwenye fainali ya SportPesa kule kwao Kenya, tulikuwa na mapungufu lakini tupo kwenye maandalizi kabambe ya kuhakikisha tunabakiza taji Tanzania,” alisema Djuma. Kocha huyo alisema amewaita wachezaji wake wote kuingia kambini ili kuanza maandalizi ya michuano hiyo ambayo pia alisema ataitumia kama kipimo cha kuwajaribu wachezaji wake waliosajiliwa kwa msimu ujao.Alisema anatambua kuwa msimu ujao wa ligi watakuwa na changamoto kubwa ya kutetea taji lao kutokana na mafanikio waliyopata msimu uliopita hivyo wanalazimika kujenga kikosi imara kitakachopambana kupata matokeo bila kuhofia timu yoyote ndani na nje ya nchi. Simba ndiyo bingwa wa kihistoria wa michuano hiyo ya Kombe la Kagame, ikilitwaa mara sita na kuzipiku timu nyingine kubwa zikiwemo watani zao wa jadi Yanga ambao wamelibeba mara tano. Yanga haitashiriki michuano ya mwaka huu baada ya kujitoa kwa madai ya kujiandaa na michuano ya kimataifa."
f170d81723bcd79533a7cd7dab303f6969610815," Kauli hiyo imetolewa na Waziri wa Nchi, Ofisi ya Rais na Mwenyekiti wa Baraza la Mapinduzi, Dk Mwinyihaji Makame Mwadini wakati akizungumza na ujumbe wa wawekezaji 25 kutoka Uholanzi ukiongozwa na Waziri wa Biashara wa Nje, Lilliane Ploumen.Dk Makame alisema Zanzibar imefungua milango kwa wawekezaji mbalimbali nchini kuwekeza huku mazingira ya uwekezaji yakiimarishwa. Aidha alisema sheria za uwekezaji nazo zimeimarishwa kwa ajili ya kuondoa urasimu na kuwavutia wawekezaji.Mapema Waziri wa Biashara za Nje kutoka Uholanzi, Lilliane Ploumen alisema wamefurahishwa na mazingira ya uwekezaji yaliyopo Zanzibar pamoja na amani na utulivu inayotokana na serikali ya umoja wa kitaifa.Alisema njia pekee ya kuwavutia wawekezaji nchini ni kuweka mazingira ya uwazi na taratibu zinazofahamika ambazo zitarahisisha wawekezaji kuwekeza.“Tumefurahishwa na mazingira ya amani na utulivu yaliyopo Zanzibar ambayo yametoa nafasi nzuri kwa wawekezaji kuwekeza katika maeneo mbalimbali,” alisema.Jumla ya wawekezaji 25 kutoka Uholanzi wapo nchini kufuatia mwaliko wa Rais wa Zanzibar, Dk Ali Mohamed Shein katika ziara aliyoifanya nchini Uholanzi Agosti mwaka jana."
f170dfc1da299cecdf2576577d6f01f777b5b609," MKURUGENZI wa Chama cha Wanahabari Wanawake Tanzania (Tamwa), Rose Reuben (pichani) ametwaa Tuzo ya Wanawake katika uongozi iliyotolewa na World Women Leaders Congress (WWLC) jijini Dar es Salaam juzi.Tuzo hizo zilitolewa kwa wanawake viongozi wa Afrika Mashariki walioleta mabadiliko katika jamii, walioibua vipaji, wanawake mifano ya kuigwa na wenye uthubutu kutoka taasisi na mashirika mbali mbali ya binafsi na serikali kutoka katika ukanda wa Afrika Mashariki. Wanawake viongozi kutoka Tanzania, Kenya, Uganda, Rwanda na Burundi walitunukiwa tuzo hizo kutokana na vigezo vya ushindi vilivyowekwa.Akizungumzia tuzo hiyo, Reuben alisema tuzo hiyo inawatia moyo wanawake wengine kufanya bidii zaidi kwani kuna watu wanawakubali na wanaweza kuzitunuku kazi zao. “Wanawake wanaweza kuwa viongozi wazuri, tuzo hii inaeleza kuwa uongozi wa wanawake unakubalika, hii ni tuzo ya dunia, kumbe ulimwengu umekubali kuwa wanawake wanaweza kuwa viongozi,” alisema.Aliongeza: “Jamii kwa ujumla ikubali kuwa wanawake wanaweza kuwa viongozi. Wanahabari wafanye kazi zao kwa kujiamini, kazi zao zikajulikana na wasikatisshwe tamaa na kitu chochote.” Wengine waliotwaa tuzo hizo kutoka Tanzania ni Mkurugenzi Mtendaji na Mwanzilishi wa Taasisi ya Maofisa Watendaji Wanawake Tanzania, Emma Kawawa.Tuzo hizo zinatolewa ili kuhamasisha wanawake viongozi katika sekta za umma na binafsi, kutambua mafanikio ya wanawake kikanda na kidunia na kuwatia moyo wanawake vijana kushika nafasi za mbali mbali za uongozi."
f19c681417273371191c2bc2b11106c3e4f9e83d,"['Manchester United wamemsajiili beki wa Crystal Palace, Aaron Wan-Bissaka kwa mkataba wa pauni milioni 50.', 'Kiungo huyo wa miaka 21 amekubali kutia saini mkataba wa miaka mitano utakaomwezesha kulipwa hadi pauni 80,000 kwa wiki.', 'United tayari imelipa  £45m kumnunua Wan-Bissaka amabye anatajwa kuwa mchezaji wa tano mkubwa kusainiw ana klabu hiyo baada yaPaul Pogba, Romelu Lukaku, Angel di Maria na Fred.', '""Siamini nimejiunga na Ma Utd kwa kweli najivunia sana usajili huu,"" Wan-Bissaka alisema.', 'Manchester United imethibitisha usajili wake leo Jumamosi.', 'Kocha wa klabu hiyo Ole Gunnar Solskjaer amesema Wan-Bissaka ni ""mmoja wa walinzi wakuu wanaoibuka katika ligi ya Premia"".', 'Aliongeza kuwa: ""Ana eshiku kazi yake, ana talanta kubwa inayomwezesha kuchezea Manchester United na ana vigezo  vyote vya mchezaji tunayemtaka ajiunge na kikosi chetu na bila shaka atatusaidia kufikia malengo.""', 'Mlinzi huyo ni ni wa pili kusajiliwa na klabu hiyo, baada ya usajili wa kiungo wa kimataifa wa Wales Daniel James, 21, ambao alijiunga na United kutoka Swansea kwa  £15m.', 'United wana nafasi ya kurefusha mkataba wa miaka mitano wa Wan-Bissaka hadi miaka sita.', 'Wan-Bissaka, ambaye alikuwa akitekeleza wajibu wake wa kimataifa mwezi huu katika michuano ya Ulaya ya wachezaji wa chini ya miaka 21 alijiunga na chuo cha mafunzo ya mpira ya Palace akiwa na miaka 11.', 'Nyota huyo alikuwa akilipwa pauni  £10,000 kwa wiki katika uwanja wa Selhurst Park, kiwango ambacho ni cha chini kulipwa mchezaji wa kikosi cha kwanza.', 'Uhamisho wake ulicheleweshwa na mashauriano ya mwisho kati ya vilabu hivyo, hatua ambayo iliiwezesha Eagles kupata 10% ya mauzo ya Wan-Bissaka ikwa kujiunga na United kwa zaidi ya pauni £50m.', 'Huku hayo yakijiri United ina pania kumpatia mkataba wa muda mrefu mshambuliaji Marcus Rashford.', 'Mkatama wa sasa wa mchezaji huyo wa miaka 21-unakamilika 2020 na mazungumzo ya kurefusha mkataba wakeyamekuwa yakiendelea kwa miezi kadhaa sasa.']"
f217464dc5d9b52290742385e671ad257a9da152," POLISI mkoani Morogoro inawashikilia watu watano kwa tuhuma za uporaji na kumteka nyara dereva wa pikipiki aliyetambuliwa kwa jina la Mussa Tuma (31), mkazi wa Msamvu, Manispaa ya Morogoro. Imedaiwa kuwa miongoni mwao wawili ni wahalifu sugu ambao waliwahi kufungwa jela mkoani Dodoma.Kamanda wa Polisi Mkoa wa Morogoro, Wilbroad Mutafungwa alisema tukio hilo lilitokea mnamo Desemba 12, mwaka huu, majira ya saa tano usiku eneo la Nanenane Manispaa ya Morogoro.Alisema kuwa Mussa alikuwa akiendesha pikipiki yake aina ya Haojue yenye namba za usajili MC 226 CAQ na ghafla ilikuja gari ndogo aina ya Toyota Mark II nyeupe yenye namba za usajili T 691 ASA mali ya Robert Mondu, mkazi wa Dar es Salaam ikiwa na watu watano na kumsimamisha bodaboda huyo. Kamanda Mutafungwa alisema, baada ya kumsimamisha kisha walitoka watu watatu na kumpora pikipiki yake na kuondoka na mmoja wao na wale waliobaki walimshikilia na kumfunga kamba mikono yake na kumwingiza katika gari hiyo na kuondoka naye.“Katika kujitetea bodaboda huyo alitoa miguu yake nje ya dirisha kitendo kilichoamsha hisia tofauti kwa baadhi ya bodaboda na kuanza kulifuatilia gari hilo wakishirikiana na Polisi na hatimaye wahalifu hao waliitekeleza gari pamoja na bodaboda huyo kisha wao kukimbia,” alisema Kamanda Mutafungwa. Kamanda alisema, upelelezi na msako mkali uliokuwa umefanyika walifanikiwa kuwakamata watuhumiwa hao watano waliohusika na uhalifu huo wakiwa na pikipiki namba MC 142 BHG SunLG na nyingine MC 418 AZJ zinazotumika kufanikisha uhalifu wao.Alisema watuhumiwa wawili kati yao ni wahalifu sugu wa wizi wa pikipiki na walishawahi kufungwa kwa makosa ya wizi wa pikipiki mkoani Dodoma. Aliwataja watuhimiwa hao wawili ni Rajabu Iddy (32) bodaboda, mkazi wa Mwembesongo pamoja na Hussein Shomari (38) mkazi wa Msamvu, wote katika Manispaa ya Morogoro. Kamanda Mutafungwa aliwataja watuhumiwa wengine ni Hassan Hussein (22), Iddi Bahati (25) wote wakiwa ni wakazi wa Mwembesongo, Manispaa ya Morogoro pamoja na Karim Said (20) mkazi wa Mikumi Ruaha, wilayani Kilosa na wote hao wanaendelea kuhojiwa na hatua za kuwafikisha mahakamani zinafuata baada ya kukamilika kwa upelelezi."
f258bcdd72e3ca83fc9b6dd5d3cdd1214cdff164," IDADI ya vifo vya waandamanaji vilivyotokea juzi imefi kia 11 baada ya miili ya watu watatu kukutwa ikiwa na majeraha ya risasi katika mji wa Omdurman.Viongozi wa waandamanaji akiwamo Nazim Sirraj ambaye ni miongoni mwa wanaharakati wanaodai uongozi wa raia nchini hapa, walisema kwamba miili hiyo ilikutwa karibu na shule mojawapo katika jiji hilo lenye ukubwa kama ilivyo Khartoum. Kiongozi mwingine wa upinzani, Ahmed Rabie, alisema watu hao waliouawa hawakutambuliwa mara moja.Alisema Baraza la Mpito la Kijeshi (TMC) linapaswa kulaumiwa kwa yote yanayotokea. “Tunawalaumu TMC kwa sababu hawa waliouawa walipigwa risasi mbele ya vikosi vya usalama ambavyo ama vimewaua au vilishindwa kuwalinda,” alisema.Umati wa watu waliokusanyika wakizunguka miili hiyo huku wakipiga kelele. Waandamanaji wanashinikiza viongozi wa kijeshi kuachia madaraka kama ambavyo Omary al-Bashir alivyofanya.Baraza la Mpito la Kijeshi lililochukua madaraka baada ya Bashir kuondolewa madarakani Aprili mwaka huu, linalaumiwa na viongozi wa waandamanaji kwa vifo hivyo. Mjumbe wa baraza hilo, Jenerali Gamal Omar, katika taarifa yake alieleza kusikitishwa na kile alichosema kwamba umoja wa waandamanaji ulibadili njia ya maandamano na kuelekea ikulu na kwenye makao makuu ya jeshi.Maelfu ya waandamanaji walifurika katika miji ya Khartoum, Omdurman sambamba na miji mingine midogo katika nchi nzima wakipinga uongozi wa baraza la mpito la kijeshi."
f2a1424b0af3bbe1ef0cbaa8aa2edac6c332f783," WANAFUNZI wa kike katika Shule ya Msingi Vibaoni katika Halmashauri ya Handeni Mji wilayani Handeni wameiomba serikali kufi kiria upya kodi ya taulo za usafi au kugawa bure kwa wanafunzi ambao wanafi kia umri wa kupevuka ambao wanakuwa hawana uwezo wa kuzinunua.Walitoa ombi hilo wakati wa mpango maalumu la kugawa taulo za usafi za muda mrefu uliofanywa na Kiongozi wa Mbio za Mwenge wa Uhuru Kitaifa mwaka huu, Mzee Mkongea Ali.Taulo hizo zilitolewa na shirika lisilokuwa la kiserikali la Dorcas Relief and Development. Mwenge wa Uhuru ulifika shuleni hapo kuzindua mradi wa ujenzi wa tangi la uvunaji wa maji mvua lenye ujazo wa lita 21,500, litakalogharimu Sh milioni 11 shuleni hapo.Katika taarifa yao, wanafunzi hao walisema wanapopata hedhi wanajihisi hawako salama hasa kujisitiri na usafi binafsi hivyo kufanya wengi wao kutohudhuria shuleni hatua inayoathiri masomo na viwango vya ufaulu. Akizungumza baada ya risala ya mradi huo, Ali alisema kuwa watoto wa kike wana changamoto nyingi zikiwemo za mimba za utotoni na wimbi kubwa la mabinti kuozwa katika umri mdogo jambo ambalo linakatisha ndoto zao kielimu.Alitoa mwito kwa wananchi, ustawi wa jamii na asasi za kiraia za masuala ya watoto wa kike, kutoa elimu ili waweze kujitambua na kuagiza kesi zinazohusu mimba za utotoni zisimalizwe kienyeji bali sheria ichukue mkondo wake.Mkuu wa Wilaya ya Handeni, Godwin Gondwe alisema wameanzisha kampeni ya ‘Binti Shujaa, Natimiza Ndoto Zangu’ kuhamasisha elimu kwa mabinti kukomesha ndoa na mimba za utotoni. Ofisa Ustawi wa Jamii Wilaya ya Handeni Mji, Frank Anania alisema kampeni imeanzishwa wilaya nzima kusaidia watoto wa kike kuweza kujikwamua kielimu, kuhamasisha hedhi salama na kupunguza mimba na ndoa za utoto shuleni.Ofisa Masoko wa Shirika la Dorcas Relief and Development, Agness Makundi alisema shirika hilo limeanzisha kampeni ya usafi binafsi na hedhi salama kuunga mkono kampeni ya ‘Usimuache Mtu Yeyote’ iliyolenga kupunguza utoro kwa watoto wa kike kwa asilimia 50. Alisema Wilaya ya Handeni inatekelezwa kampeni hiyo katika shule 25 za msingi na sekondari Handeni Mji na Vijijini katika kata 17.Mganga Mkuu wa Wilaya (DMO), Feisal Saidi alisema tangu mfumo huo ufungwe, hospitali hiyo imekusanya Sh milioni 539.1 mwaka 2018/2019 ukilinganisha na Sh milioni 486.2 mwaka 2017/2018, ongezeko la asilimia 11."
f2c0420b2c4187b04721620e49d833d07e18c638," UONGOZI wa klabu ya Yanga umegoma kuvaa jezi zenye nembo ya rangi nyekundu na nyeupe ya wadhamini wakuu wa Ligi Kuu Tanzania Bara, kampuni ya simu za mkononi ya Vodacom.Msimamo huo ulitolewa jijini Dar es Salaam jana na Makamu Mwenyekiti wa klabu hiyo, Fredrick Mwakalebela kuhusu udhamini wa Vodacom, am- bayo imeingia mkataba wa miaka mitatu na Shirikisho la Soka Tanzania (TFF) wa kudhamini ligi hiyo.Huko nyuma kabla ya Vodacom kujitoa kudhamini ligi hiyo, Yanga iligomea jezi zake kuwa na nembo hiyo ya rangi nyekundu na yeupe, na ikabadilishwa na kuwa nyeusi.Wakati wa kutangaza udhamini huo wa thamani ya sh bilioni 9 kwa miaka mitatu, Rais wa TFF, Wal- lace Karia alisisitiza kuwa mkataba huo hautachezewa na hawako tayari kuona timu yoyote inakataa ku- fuata masharti ya mkataba huo.Alisema masharti ya mkataba huo yatakuwa msa- hafu wao na hawatakubali timu kuukataa na yule am- baye hataufuata, watamtambua kama hayumo katika familia ya soka.Mwakalebela ameweka bayana kwamba hawataweza kutumia au kuvaa jezi zenye rangi nyekundu, kwani hawana utamaduni huo bali kijani na njano pamoja na nyeusi ndizo rangi zao kwa mujibu wa katiba yao.Alisema kitendo cha klabu hiyo kuteteleka kichumi kwa sasa hilo lisiwe sababu ya kuwafanya wageuke kanuni na taratibu za klabu yao, jambo ambalo haliwezekani kabisa.“Kuyumba kwa uchumi kwa klabu ya Yanga isiwe sababu ya kutufanya kugeuza kanuni, taratibu na Katiba ya timu ya Yanga, kwani ni jambo ambalo hali- wezekani kwani tutakuwa tumevunja miiko na mfumo wa timu,” alisema Mwakale- bela.Aliwaomba TFF kupitia Rais wake, Karia wazung- umze na Vodacom ili kub- adili rangi ya nembo hiyo ili waweze kuitumia kwenye michezo ya ligi hiyo. Katibu Mkuu wa TFF, Kidao Wilfred alisema jana kuwa bado hawajapata taarifa rasmi kutoka Yanga kuhusu madai yao hayo, hivyo kwa sasa hana la kusema.Alisema taarifa za kwenye mtandao hawawezi kuzifanyia kazi, lakini alisisitiza kuwa kila kitu kinazungumzika na uhakika watafikia muafaka."
f2d8f23c36282f00b4bc1ecbb96534420cc0165e," SHIRIKA la Ndege la Uturuki (Turkish Airline), limedhamini safari ya mshiriki mmoja wa Tanzania katika kongamano la kimataifa la waandishi wa habari za michezo litakaloanza Jumatatu Januari 21 mjini Lausanne, Uswisi.Kongamano hilo litakuwa sehemu ya Mkutano Mkuu wa 82 wa Chama cha Kimataifa cha Waandishi wa Habari za Michezo (AIPS) utakaofanyika mjini humo kuanzia kesho hadi Alhamisi ukishirikisha viongozi wa vyama vya michezo kutoka nchi mbalimbali duniani.Akizungumza wakati wa kukabidhi tiketi ya ndege ya kwenda Uswisi na kurudi Dar es Salaam juzi, Meneja wa Kanda wa Turkish Airline, Taylan Saylan alisema kampuni yake ipo mstari wa mbele katika kusaidia masuala yanayohusu michezo.“Tunaamini kongamano hilo litakuwa na tija kwa Taifa, hivyo tumekubali kudhamini tiketi ya kwenda Uswisi na kurudi Dar es Salaam kwa mshiriki mmoja wa Tanzania, tunamtakia kila la heri,” amesema.Kwa upande wake Katibu Mkuu wa Chama cha Waandishi wa Habari za Michezo nchini (TASWA), Amir Mhando alisema mshiriki wa kongamano hilo ni Nasongelya Kilyinga ambaye ni Mhariri wa habari za michezo wa gazeti la Daily News na kuishukuru Turkish Airline kwa kutoa tiketi hiyo.Alisema kuwa Kilyinga amepata mwaliko wa kuhudhuria kongamano hilo, ambapo pia kutakuwa na zawadi kwa washindi wa tuzo mbalimbali za waandishi wa habari za michezo.Alisema kila mwaka AIPS inaandaa Mkutano Mkuu na viongozi wa nchi wanachama wake wanahudhuria, wakiwemo wa TASWA, lakini mwaka huu licha ya viongozi wa kawaida kuhudhuria, lakini pia yapo makundi maalum ya wanachama yamealikwa.Mhando aliwaomba waandishi wa habari za michezo nchini kujaza fomu za kuomba uanachama wa AIPS, kwani kuna fursa mbalimbali zinazojitokeza kama hizo.Kilyinga alilishukuru shirika hilo la ndege kwani licha ya muda mfupi alioomba, lakini walifanyia kazi ombi lake, huku pia akiwapongeza viongozi wa TASWA kwa kukubali kumdhamini katika kuomba tiketi hiyo na ushiriki wake wa mkutano wa AIPS.“Muda ulikua mfupi sana, lakini namshukuru Katibu Mkuu wa TASWA alifanya jitihada kubwa za kunidhamini ili niweze kuhudhuria kongamano hilo, “ alisema Kilyinga ambaye anatarajiwa kuondoka Dar es Salaam alfajiri ya Jumatatu."
f2eac9ebe106d83690d3e9bb49f5a52873948624," MMOJA wa wasichana watatu wa Uingereza waliotoroka kwao miaka minne iliyopita na kwenda kuolewa na wanamgambo wa dola la Kiislamu nchini Syria (ISIS), Shamima Begum (19) amejifungua katika kambi ya wakimbizi nchini Syria.Shamima ambaye wiki iliyopita akiwa mjamzito alisema anataka kurudi nyumbani akihofia usalama wa mtoto aliyetarajiwa kuzaliwa wakati wowote, amekaririwa katika mahojiano na BBC akiomba msamaha kuwa karibu na kundi hilo la kigaidi lililosababisha maafa katika maeneo mbalimbali.Februari 2015, Shamima na wenzake; Amira Abase akiwa na umri wa miaka 15 na Kadiza Sultana aliyekuwa na miaka 16 walisafiri kutoka London kwenda Istanbul, Uturuki Februari 17 kisha kuvuka mpaka na kwenda Syria ambako waliolewa na wapiganaji wa kikundi hicho.Taarifa ya familia iliyochapishwa na BBC kwenye mtandao inasomeka:“Sisi wanafamilia ya Shamima Begum tumejulishwa kwamba Shamima amejifungua mtoto wa kiume na yeye na mtoto wake wana afya nzuri. Kwa kuwa hatuna mawasiliano ya moja kwa moja na Shamima, tunatarajia kuyatafuta ili tuthibitishe hili”.Awali, mwanasheria wa familia ya binti huyu, Mohammed Tasnime Akunjee, aliiambia Radio 4 katika kipindi chake cha The World This Weekend kuwa wana furaha kwa kuwa Shamima amejifungua, ana afya njema hivyo wanataka arudi nyumbani.Alisema familia ilisikitishwa na taarifa juu ya vifo vya watoto wake wawili .Alisema watoto hao; wa kike mwenye mwaka mmoja na wa kiume mwenye miezi mitatu walifariki dunia kutokana na matatizo yanayohusishwa na utapiamlo na ukosefu wa dawa katika eneo hilo la vita.Akizungumza na Sky News, Shamima alisema jamii haina budi kumhurumia kwa mambo yote aliyopitia.Alipoulizwa kama alifanya makosa kusafiri hadi Syria, alisema, “kwa namna moja, ndiyo, lakini sijuti kwa sababu imenibadilisha mimi kama binadamu. Ilinifanya kuwa imara na jasiri. Niliolewa na nisingeweza kupata mtu kama huyu nchini Uingereza,” alisema.Aliendelea kusema: “Nilipata watoto, nilikuwa na wakati mzuri hapa. Ni kwa sababu tu mambo yamekuwa magumu na siwezi kuvumilia tena.” Gazeti la The Times ndilo lilimuibua Shamima kwa mara ya kwanza kupitia mahojiano yaliyofanyika Februari 13 mwaka huu na kukaririwa akisema ni mjamzito na kwamba watoto wake wawili walifariki.Mwandishi wa gazeti hili, Anthony Loyd alisema alimgundua katika kambi ya wakimbizi baada ya kusikia lafudhi yake.Shamima alipoulizwa na Sky News kama alikuwa anafahamu vitendo vya mauaji vilivyokuwa vikiendelea kufanywa na kundi la ISIS, alisema alifahamu mambo hayo yote na hakuwa na tatizo juu ya hayo.“Kwa sababu nilishakuwa mcha dini kabla ya kuondoka nchini, nilisikia kuwa katika uislamu hayo yanaruhusiwa,” alisema.Pamoja na Shamima kuomba msamaha kwa mauaji yaliyofanywa yakihusishwa na ISIS ikiwamo tukio la Manchester, lakini alisema anaona ni aina fulani ya kulipiza kisasi kwa kuwa pia kundi hilo la kigaidi lilikuwa linalengwa.Alijitetea kwamba kipindi chote alichokaa nchini humo alikuwa mama wa nyumbani na hajawahi kutoa usaidizi kwa kundi hilo.Binti huyo alisema wiki mbili zilizopita, alitoroka kutoka Baghuz; yaliyokuwa makao makuu ya IS, Mashariki mwa Syria. Mumewe, ambaye ni Mholanzi, inasadikiwa kwamba alijisalimisha kwa makundi ya wapiganaji ya serikali.Tangu wiki iliyopita, kumekuwa na mjadala kuhusu endapo Shamima aruhusiwe au asiruhusiwe kurejea nchini Uingereza.Miongoni mwa waliohojiwa ni pamoja na wakazi wa eneo la Bethnal Green ambako alikuwa akisoma, ambao baadhi walitaka aruhusiwe kurudi nchini huku wengine wakihoji kama serikali itakubali.Baba yake Shamima alishutumu maendeleo ya teknolojia ya mawasiliano akisema wapo vijana wanaokuwa waathirika wa dunia ya kidijitali hivyo mambo mengi yanaweza kutokea."
f34418e595f4e6e13c36aa5383e3302cb20308f5," SAKATA la mama Saumu Mwarembe mkazi wa mkoani Songwe aliyelia kwa uchungu akimuomba Rais John Magufuli kuingilia kati kesi ya ulawiti aliyofanyiwa mwanawe wa miaka minne wakati huo, akishutumu kuwa mtuhumiwa bado yuko nje, limepata majibu.Imethibitika kuwa kesi hiyo ni ya kweli na ilikuwa na ujanja mwingi, lakini mshitakiwa yupo gerezani anatumikia kifungo cha maisha.Rais ameagizwa mtoto aliyefanyiwa ukatili huo kutibiwa na hospitali ya mkoa na kama hajaanza shule kupelekwa shule kwa gharama ya serikali.Akihutubia mkutano wa hadhara jana wakati akifungua Barabara ya Mbeya-Chunya kilometa 72 na kuweka jiwe la msingi katika barabara ya Chunya- Makongorosi ya kilometa 39 , amesema baada ya kusikiliza malalamiko ya mama huyo hapo juzi alifuatilia mwenendo mzima wa kesi hiyo na kugundua ilipewa jalada namba M 33/215.Akizungumzia kwa undani sakata hilo Rais Magufuli amesema mahakama ya Hakimu Mkazi Mbeya,ilimtia hatiani Idd Sekeni kwa kosa la kumnajisi mtoto huyo na sasa anatumikia kifungo cha maisha jela.Aidha amesema kesi hiyo ilikuwa na ujanja ujanja lakini Hakimu Mfawidhi wa Mahakama ya Mbeya, Michael Mteite aliisimamia kwa weledi na kumhukumu mtuhumiwa licha ya kutokuwepo mahakamani.“Nilifuatilia kesi ya yule mama aliyetoa malalamiko jana (juzi) pale viwanja vya Ruanda Nzovwe kuwa mtoto wake wa miaka sita sasa wakati huo (4), ni kweli kesi ile ilikuwa na ujanja ujanja na wakati mwingine yule mama alikuwa akiwekwa ndani alipokwenda kuhoji polisi, mwishowe aliomba msaada kwa Mkuu wa Mkoa Abbas Kandoro (Mungu amrehemu) na alisaidiwa na Hakimu Mteite alisimamia haki,”alisema Rais Magufuli.Alisema , Hakimu Mteite alitumia sheria zote na kuitendea haki kesi hiyo kwa kumhukumu mhalifu huyo ingawa hakuwepo mahakamani hapo na baadaye alitafutwa na nimeambiwa Aprili 4, mwaka 2018 alikamatwa na kupelekwa gerezani Luanda kutumikia kifungo chake cha maisha,”amesema Rais Magufuli.“Ni bahati nzuri kesi ilimkuta hakimu aliyesimamia haki na akatumia vifungo vyote vya sheria kutoa hukumu, nimefuatilia ni kweli mhalifu yuko gerezani na niliagiza apigwe picha nimeiona na ninaagiza huyo Hakimu Mteite jina lake lipelekwe kwa Jaji Mkuu ili majina yatakayoletwa ya kuteua majaji na lake liwepo kama anavigezo awe jaji,’’alisema Rais Magufuli.Alisema baada ya kupata malalamiko hayo alifuatilia na kama mtuhumiwa asingepatikana, maagizo yake ya jana yangekuwa tofauti kwa wahusika. “Maagizo yangu ya leo yangekuwa tofauti sana kama asingepatikana… nimefuatilia nimehakikisha mhalifu yupo jela na picha yake nimeletewa, sasa naagiza tena mtoto aliyefanyiwa ukatili huo serikali ya mkoa imtibu na pia kama hajaanza shule aende kwa gharama za serikali,’’alisisitiza Rais Magufuli.Akizungumzia hilo kwa uchungu Rais Magufuli aliagiza, serikali ya mkoa imchukue mtoto huyo na kufanyiwa uchunguzi wa kina kisha matibabu yaanze mara moja kwa kuwa hali yake sio nzuri kutokana na haja kubwa kutoka mfululizo kutokana na ukatili aliofanyiwa.“Kandoro alitimiza wajibu wake alitenda haki alihakikisha anasimamia haki(Mungu amrehemu) sasa nyie uongozi wa mkoa, kama huyo mtoto hajaenda shule mlibebe ili mhakikishe anatibiwa na shule aende,”alisema Rais Magufuli.Alisema alichokifanya marehemu Kandoro ndio kinapaswa kuigwa na viongozi wote kwa kuhakikisha penye dhuluma haki inatendeka na kuhakikisha hayafumbiwi macho madhambi kama hayo ya kishetani dhidi ya watoto na watu wengine katika jamii.‘’Alafu huu uchafu wa kulawiti na ubakaji kwa watoto ni vitendo vinavyoonekana kama vinaeneo maeneo haya, sasa hakikisheni vinakoma na wale wote wanaotuhumiwa wanakamatwa na kufikishwa kwenye vyombo vya sheria,”alisisitiza Rais Magufuli.“Tusiyafumbie macho, kama bado kuna mabaki hapa yapelekwe vyombo vya dola, mara mifupa ya albino, mara hili, tusiyafumbie macho tusimamie vizuri, hakuna utajiri unaopatikana kwa kufanya hayo ya kuomba viungo vya watu,”alisema Rais Magufuli."
f345dd03b7a1b1626696b726d924ecea157e1740," BAADA ya kupoteza michezo miwili mfululizo katika uwanja wa nyumbani, Yanga imepania kuibuka na ushindi kwenye mchezo wa Ligi Kuu Tanzania Bara dhidi ya Singida United katika mchezo utakaochezwa katika Uwanja wa Liti (zamani Namfua) Singida.Mchezo huo ni mtihani mwingine kwa kocha Luc Eymael na kufufua matumaini ya kuwania ubingwa na kuwafuta machozi mashabiki wa timu hiyo baada ya kuanza kibarua chake vibaya akifungwa na Kagera Sugar na Azam FC.Mchezo huo unatarajiwa kuwa mgumu kwa pande zote, kwani Singida United watahitaji ushindi ili kufufua matumaini ya kutoka kwenye nafasi za kushuka daraja kwenye msimamo wa ligi.Yanga wanaingia kwenye mchezo huo wakiwa katika nafasi ya nane kwenye msimamo wa ligi ikiwa na pointi 25 wanakutana na Singida ambayo imetoka kushinda mchezo wake wa mwisho dhidi ya Ruvu Shooting kwa bao 1-0, lakini inashika nafasi ya 19 wakiwa na pointi 10 baada ya kucheza michezo 16.Ugumu wa mchezo huo unatokana na historia Yanga kutoshinda mchezo wa ligi katika uwanja huo tangu Singida United ipande ligi kuu, rekodi za msimu uliopita zilipokutana katika mchezo wa mzunguko wa kwanza walitoka suluhu.Soka lina matokeo ya ajabu, timu iliyojiandaa kisaikolijia na kiufundi ina uwezo wa kupata pointi tatu ambazo zinaweza kusaidia kusogea hatua nyingine kwenye msimamo wa ligi.Mchezo mwingine leo, Azam FC watamenyana na Mwadui FC mechi itakayochezwa kwenye Uwanja wa Mwadui Complex Shinyanga. Azam FC inayoshika nafasi ya pili ikiwa na pointi 32 katika michezo 15 sawa na Mwadui inayoshika nafasi ya 16 wakiwa na pointi 17 .Mchezo huo ni mgumu kulingana na rekodi za msimu uliopita kwani walipokutana kwenye uwanja huo walitoka sare ya kufungana bao 1-1 ingawa mechi ya mzunguko wa pili Azam FC walishinda 1-0 katika uwanja wa Azam Complex."
f37987ce590d1a8cbb9073a6d99bd4819d1b54af," SHAHIDI wa pili katika kesi ya uchochezi inayowakabili viongozi tisa wa Chama cha Demokrasia na Maendeleo (Chadema), Shaban Abdallah (19), ameeleza kuwa alimuona Mwenyekiti wa chama hicho, Freeman Mbowe akiwahamasisha wafuasi wake kuandamana kuwasogelea askari licha ya tangazo la kuwataka kutawanyika.Shahidi huyo ambaye ni mchomelea vyuma anayeishi Kinondoni Moscow, Dar es Salaam amedai hayo jana mbele ya Hakimu Mkazi Mkuu, Thomas Simba wa Mahakama ya Hakimu Mkazi Kisutu kutoa ushahidi wake dhidi ya kesi hiyo.Akiongozwa na Wakili wa Serikali Mkuu, Paul Kadushi, Abdallah alidai, Februari 16, mwaka jana alikwenda asubuhi kwenye eneo lake la kazi eneo la Kinondoni Moscow ambapo huwa anafanya kazi ya kutengeneza vitanda na vyuma.Alidai kuwa, siku hiyo majira ya saa 11 jioni alipewa fedha na mwajiri wake kwa ajili ya kwenda eneo la Mkwajuni kununua vifaa vya kazi ambapo alifika dukani kwa mtu aliyemtaja kwa jina la Baba John na kufanikiwa kununua vitu hivyo.Alidai wakati wakifanya hesabu kabla ya kuchukua mzigo, kwa mbali walisikia zogo, lakini hawakuzifuatilia sana.Alidai zogo lile lilizidi kusogea, ndipo waliamua kutoka dukani na kwenda nje kuangalia ambapo wakaona watu wengi katikati ya barabara wakitokea eneo la Morocco wakielekea eneo la Magomeni huku wakiwa wameshika mawe na marungu.Aliendelea kudai, waandamanaji hao walionekana kuwa katika hali ya shari na walikuwa wakiimba ‘Hatupoi mpaka mmoja afe watatuua’ kwa kuwaangalia yeye na Baba John walijua kuwa ni watu wa Chadema kwa kuwa walikuwa wamevaa sare, skafu na bendera za Chadema huku viongozi wao wakiwa mbele.Alidai aliweza kuwatambua Mbowe, Halima Mdee, John Mnyika na Ester Matiko ambao walikuwa wakiongoza wafuasi hao.Alidai wakati wakiendelea kuwaangalia waandamanaji hao waliona gari la askari likija nyuma yao huku likiwatangazia watawawanyike lakini waliendelea kuandamana.“Waandamanaji waliweza kulisogelea gari la askari na kuanza kuwarushia chupa za maji, mawe na marungu. Nilimuona Mbowe akiwahamasisha wananchi kuendelea kuandamana kuwasogelea askari huku wakiwa na viongozi wengine,” alidai Abdallah.Shahidi huyo alidai kuwa, baada ya hapo, askari walipiga mabomu ya mochozi ambapo kila mtu alikimbilia njia yake.Mbali ya Mbowe, washitakiwa wengine katika kesi hiyo ni Katibu Mkuu Taifa, Dk Vincent Mashinji, Mbunge wa Iringa, Mjini Peter Msigwa, Naibu Katibu Mkuu wa Chadema Zanzibar, Salum Mwalimu, Mbunge wa Kibamba, John Mnyika, Katibu Mkuu wa Chadema Taifa, Vicent Mashinji, Mbunge wa Kawe, Mdee, Mbunge wa Tarime Vijijini, John Heche, Mbunge wa Tarime Mjini, Ester Matiko na Mbunge wa Bunda, Ester Bulaya."
f37f3e61afb7593223b6daf35914a45555a613c1," UKANDA wa Afrika Mashariki katika uchumi umetajwa unakua kwa kasi duniani kwa wastani wa asilimia 6.7 kati ya mwaka 2013 na 2017, ikiwa ni ongezeko mara mbili ya wastani wa nchi za Afrika, ikienda sambamba na uboreshaji wa masuala ya kijamii.Aidha, wastani umri wa kuishi umeongezeka kwa miaka mitano kwa muongo mmoja huku baadhi ya nchi za Kenya na Rwanda zikiweka historia kwa kuongeza kwa miaka minane.Naibu Katibu Mtendaji wa Kamisheni ya Uchumi Afrika katika Umoja wa Mataifa (ECA), Giovanie Biha alibainisha hayo wakati akiwasilisha tathimini ya maendeleo ya kijamii na kiuchumi katika ukanda huo katika mkutano wa 22 wa Kamati ya wataalamu wa ndani katika serikali ulifanyika hivi karibuni.“Bado tunakabiliwa na changamoto nyingi…kubwa ikiwa kuongeza kasi ya upatikanaji wa ajira kutokana na kuongezeka kwakasi kwa idadi ya watu…ukuaji wa kiwango cha umri wa kuishi ni moja ya alama muhimu ya ukuaji wa ukanda huu,” alisema.Mkutano huo wa siku tatu, umefanyika Kigali, Rwanda na kuhusisha zaidi ya wadau wa uchumi 250 na watoa maamuzi 14 kutoka nchi za Afrika Mashariki. Mwaka 2019, ukanda huu unatarajia kukua kwa asilimia 6.2 kutokana na uwekezaji endelevu kwa sekta binafsi na umma, kurejeshwa kwa mpango wa pembe ya Afrika utakaoleta mafanikio na kufungua fursa mpya za biashara chini ya Eneo Huru la Biashara Barani Afrika (AfCFTA).Waziri wa Fedha na Mipango wa Rwanda, Dk Uzziel Ndagijimana alisema kwa masuala mbalimbali Ukanda wa Afrika Mashariki umekuwa ikiongoza katika Afrika katika masuala ya Uchumi na kijamii, ukiwamo umri wa kuishi na viashiria vingine vimeboreka kwa kiwango kikubwa kwa muongo uliopita. Kati ya changamoto zilizopo ni madhara ya mabadiliko ya hali ya hewa katika uzalishaji kwenye kilimo, ukuaji wa kiwango cha mkopo kwa baadhi ya nchi na masuala ya amani na usalama.Washiriki wa mkutano huo umejadili jinsi ya kuimarisha uhusiano wa kikanda kupitia utekelezaji wa makubaliano ya AfCFTA. Hatua hiyo imeelezwa kuwa ni mfano wa kuigwa na kwamba nchi hizo zimekuwa zikilibeba bara la Afrika kwa kuwa na ukuaji mzuri wa kiuchumi ikilinganishwa na nchi zingine katika kanda mbalimbali ndani ya bara hilo.Mfano katika Kanda ya Magharibi ambako kuna nchi za Benin, Burkina Faso, Cape Verde, Côte d’Ivoire, Gambia, Ghana, Guinea, Guinea-Bissau, Liberia, Mali, Niger, Nigeria, Senegal, Sierra Leone na Togo uchumi wake unakua kwa wastani wa chini ya asilimia 4. Ripoti mpya ya pamoja kati ya Kamisheni ya Umoja wa Afrika (AUC) na Shirika la Kiuchumi na Maendeleo (OECD) iliyowasilishwa na kamisheni hiyo katika Makao Makuu ya Umoja wa Afrika (AU) jijini Addis Ababa nchini Ethiopia mwanzoni mwa Julai 2018.Ripoti imeonesha kuwa uchumi wa mataifa hayo unakuwa kwa wastani wa chini ya asilimia 4 kila mwaka. Kwa mujibu wa ripoti hiyo mwaka 1990 – 1994 uchumi wa kanda hii ulikua kwa asilimia 1.9. Wakati kati ya mwaka 1995 – 1999 uchumi ulikua kwa asilimia 4.4 hali kadhalika mwaka 2000 – 2004 uchumi ulikua kwa asilimia 3.1 wakati mwaka 2005 – 2009 uchumi ulikua kwa asilimia 3.9 na mwaka 2010 – 2015 uchumi ulikua kwa asilimia 4.9.Ripoti imeonesha kuwa Kanda ya Kusini mwa Afrika uchumi umekuwa ukikua kwa wastani wa chini ya asilimia 2-3tangu 1990 hadi 2017 wakati Kanda ya Kaskazini uchumi wake umekuwa ukikua kwa wastani wa chini ya asilimia 4 kutoka 1990 hadi 2017."
f415febfbe939d60168894805874ecbe2ab4c556," MKE wa Baba Taifa, Hayati Mwalimu Julius Nyerere, Mama Maria Nyerere amewataka Watanzania kuwaombea viongozi wa kitaifa na wasaidizi wao ili waweze kutekeleza ipasavyo majukumu ya kuwahudumia.Alisema hayo jana kwenye matembezi ya amani ya wafuasi wa Kasisi Felician Nkwera ya Kituo cha Huduma za Maombezi, yaliyoendana na maadhimisho ya Jubilee ya miaka 50 tangu kuanzishwa kwa huduma hiyo mwaka 1969.Mama Maria ambaye aliongoza matembezi hayo, pia aliwataka watanzania wote kuendelea kudumisha amani na upendo, ulioasisiwa na taifa hili tangu lipate uhuru wake.Matembezi hayo yaliyoanzia eneo la Tazara na kupita Barabara ya Mandela hadi Kanisa la Kasisi huyo lililopo Riverside, Dar es Salaam, yalihudhuriwa na wafuasi wa padri huyo kutoka mikoa mbalimbali nchini.Pia, yalihudhuriwa na waumini wengine wa kituo hicho kutoka nchi za Marekani na Uingereza. “Tunaliomba Taifa liendelee kubaki kuwa kisiwa cha amani, tuwaombee viongozi wa taifa, rais, mawaziri na viongozi wote waliopo chini yake ili waendelee kuwa na afya njema za kuwatumikia wananchi wao ma kuidumisha amani iliyopo.“Sala hii pia ikawe tumaini kwa wafanyakazi wote, muendelee kuwa wavumilivu katika maombi mnayotoa serikalini kuhusu kuongezewa kipato ili mwakani kiweze kuongezeka, sala hii pia iliombee taifa, kanisa na ulimwengu mzima ili uweze kuwa na amani,” alisema Mama Maria.Matembezi hayo ya kumi ya ndani ya mfululizo wa matembezi ya sala ya huduma za maombezi ya kituo hicho, mbali na Dar es Salaam pia yamekuwa yakifanywa katika miji ya Mbeya na Sumbawanga tangu huduma ilipoanzishwa mwaka 1969.Kwa mujibu wa Padri Nkwera, huduma za maombezi ni utume maalum wa sala za tiba ukihusisha uponyaji wa maradhi na kuondoa pepo na shida mbalimbali ikiwa haina ubaguzi kwa misingi kidini, kibila wala utaifa, akisisitiza kuwa huduma hiyo ni zawadi kutoka kwa Mungu kwa Watanzania na ulimwengu mzima.Katika matembezi hayo, waumini wa kituo hicho, walishiriki sala hiyo huku wakiwa wamebeba sanamu za bikira Maria, sakramenti ya ekaristi na kufukiza ubani, kama ilivyo utamaduni wa Kanisa Katoliki, ambalo hata hivyo kwa kile kilichoelezwa kukosa utii, lilimtenga kasisi huyo miaka mingi iliyopita."
f416d7d29a6f7d9920133443d958c40689224bed," Akizungumza na waandishi jijini Dar es Salaam jana, Ofisa Mkuu wa Fedha wa benki hiyo, Selemani Ponda alisema ukuaji wa pato hilo, unatokana na jitihada za makusudi zilizochukuliwa na benki hiyo, kuboresha utoaji wa huduma bora, hali ambayo imesaidia benki hiyo kutoa huduma za kipekee.“Tumeanza kupata mafanikio makubwa, kutokana na jitihada zetu za kiuwekezaji kwenye utoaji huduma bora na shughuli zetu kwa ujumla. Tunaamini tutaongeza amana zetu zaidi kwa kujikita zaidi katika amana zenye thamani ndogo huku tukiwekeza pia katika kuboresha uendeshaji wetu wa shughuli za kibenki kwa ujumla,” alisema Ponda.Ponda alisema mali za benki za jumla, zimeweza kukua kutoka Sh bilioni 922 kwa mwaka Septemba jana mpaka Sh trilioni 1.15 kwa mwaka Septemba mwaka huu, ikiwa ni ukuaji wa asilimia 25, hali ambayo imesaidia benki kujiimarisha katika nafasi yake ya tano katika mabenki 52 Tanzania kwa upande wa amana na mali za benki.Alisema pato litokanalo na tozo na kamisheni za benki hiyo, limeongezeka kwa asilimia 37 kutoka Sh bilioni 16.3 kwa Septemba 2012 mpaka Sh bilioni 22.2 kwa mwaka huu.“Kuongezeka kwa tozo na kamisheni kunatokana na ongezeko la biashara katika kadi, huduma za fedha na shughuli za kubadilisha fedha katika kipindi cha miezi sita iliyopita. Licha ya mafanikio haya, tumejizatiti kuendelea kukuza pato letu kwa kuongeza wateja zaidi na njia nyinginezo,” aliongeza.Ponda alisema gharama za uendeshaji za jumla, nazo zimeongezeka kwa asilimia 23 kutoka Sh bilioni 31.2 mpaka Sh bilioni 38.5, hiyo ikitokana na uwekezaji uliofanywa na benki hiyo katika rasilimali watu na miundombinu.Mkuu wa Kitengo cha Kudhibiti Majanga, David Lusala wakati wakati wa mkutano huo, alisema kuwa benki yake itaendelea kuwekeza kwenye mifumo mbali mbali ya kuhakikisha usalama wa fedha za wateja wa benki hiyo."
f416ea86f0a10199ef8874552936e08645507057," Moyo wa binadamu uliokuwa umepakiwa kwenye ndege kutoka uwanja wa ndege wa Seattle, Washington nchini Marekani, kwenda Dallas Texas umesababisha ndege hiyo kugeuza na kurudi uwanja huo wa ndege.Inaelezwa kuwa moyo huo ambao ulitakiwa kutumika kwa ajili ya upandikizaji, ulisahaulika ndani ya ndege hiyo, ilhali ulitakiwa utolewe na kukabidhiwa kwa aliyetakiwa kukabidhiwa kiungo hicho katika uwanja wa ndege wa Seattle.Hata hivyo Daktari Bingwa wa Mifupi wa New Orleans Dkt. Andrew Gottschalk alieleza kuwa inawezekana moyo huo kutofaa tena kwa matumuzi yaliyokusudiwa baada ya saa 48, hivyo haikuwa na uharaka sana kwa ndege hiyo kugeuza ili kukabidhi kiungo hicho.Alieleza pia kuwa abiria hawakuwa na tatizo, ndege yao kugeuza ili tu kuukabidh moyo huo kwa wahusika.“Abiria waliingiwa na wasiwasi baada ya kugundua kuwa moyo huo ulihitajika kwa ajili ya upandikizwaji hivyo, na hivyo uamuzi wa rubani kugeuza ndege, uliafikiwa, ikizingatiwa kuwa ilikuwa ni kuokoa maisha ya mtu,” aliongeza.  "
f480517dd1d148d87687a50a8c9e558cb31b144e," RAIS John Magufuli amesema mradi wa majengo wa Shirika la Taifa la Hifadhi ya Jamii (NSSF) uliopo wilayani Kigamboni mkoani Dar es Salaam ni mradi bomu na wa kifi sadi.Ameyasema hayo wakati akizindua ghala na mitambo ya gesi ya Kampuni ya Taifa Gas iliyoko Vijibweni wilayani Kigamboni. Rais Magufuli alisema mradi huo ambao maarufu kwa jina la Dege, unapaswa kubadilishwa matumizi yake kwa kuwa majengo hayo hayaendelezwi kwa lolote.Amesema serikali imeshatoa maelekezo kwa NSSF na bodi yake kutoa maoni yao kuhusu matumizi mbadala ya majengo hayo.Mbali na NSSF na Bodi, pia aliitaka wizara husika kusaidia kutoa majibu ya jambo hilo, lakini pia viongozi wa Mkoa wa Dar es Salaam nao wachangie mawazo yao kuhusu majengo hayo.Alisema kwa kuwa majengo hayo hayatumiki, yanaweza kubadilishwa na kuwa ama mabweni ya chuo au makazi ya wafanyakazi wa umma.Katika hatua nyingine, Rais Magufuli aliwahakikishia wananchi wa Kigamboni kuwa serikali inazifanyia kazi changamoto zao za kukatikakatika kwa umeme na ujenzi wa miundombinu ya barabara ikiwemo barabara ya Kibada-Kimbiji hadi Mji Mwema.Amesema Mpango Mkuu (Master Plan) wa serikali ni kuifanya Kigamboni kuwa Mji wa Kisasa kwa Mkoa wa Dar es Salaam, hivyo uboreshaji na uimarishaji wa miundombinu mbalimbali ni sehemu ya mpango huo.Mkuu wa Mkoa wa Dar es Salaam, Paul Makonda amesema ujenzi wa Hospitali ya Wilaya ya Kigamboni, Ofisi ya Mkuu wa Wilaya na Ofisi za manispaa hiyo uko katika hatua za mwisho.Mkuu wa Wilaya hiyo, Sara Msafiri alisema ni hatari wananchi kuishi karibu na mitambo ya gesi, hivyo taratibu za kuwalipa fidia ili waondoke maeneo hayo zinafanyika kwa ushirikiano kati ya mwekezaji na serikali."
f521c5d3a221d782cafd51c2f60e84563862de3e," IKIWA leo ni Maadhimisho ya Kutokomeza Ugonjwa wa Fistula duniani, asilimia 80 ya wagonjwa wanaojitokeza kupatiwa huduma za matibabu nchini ni wenye elimu ya darasa la saba huku asilimia 35 wakiwa hawajaenda shule kabisa.Pia kila mwaka wagonjwa wapya wa fistula 3,000 hukabiliwa na ugonjwa huo nchini huku nusu yao wakiwa ndio wenye uwezo wa kufikia kupata huduma za matibabu, na waliobaki wakikosa huduma kutokana na sababu mbalimbali.Hayo yalisemwa Dar es Salaam jana na Mkurugenzi Mtendaji wa Hospitali ya CCBRT, Brenda Msangi wakati wadau walipokutana kuzungumzia maadhimisho ya kutokomeza ugonjwa huo ambayo hufanyika duniani Mei 23 ya kila mwaka.Alisema katika kuadhimisha siku hiyo, ipo haja kwa Tanzania kutafakari ilipotoka, ilipofikia na inapokwenda na nini cha kufanya katika kuhakikisha ugonjwa huo unatokomezwa. Kaulimbiu ya Maadhimisho hayo ni ‘Fistula ni Ukiukwaji wa Haki za Binadamu, Tuitokomeze Sasa”.“Kuanzia mwaka 2003 ambapo CCBRT ilianza kutoa huduma za upasuaji kwa wagonjwa wa Fistula hadi sasa, tayari wagonjwa 7,000 wameshapatiwa matibabu na miongoni mwao wakiwa ni wanawake wasiokuwa na elimu ama walioishia darasa la saba,” alisema Msangi.Alisema ili kuwafikia wanawake hao wenye matatizo, CCBRT imeweka mabalozi katika sehemu mbalimbali, ili kuwapatia elimu kuhusu matibabu, jambo lililosaidia kuwaibua walio wengi na kujitokeza kupata matibabu kutoka wagonjwa 40 waliokuwa wakijitokeza kwa mwaka.Brenda alisema katika maadhimisho ya mwaka huu, lengo kubwa ni kuhakikisha wanatoa elimu ya afya ili kupunguza uwezekano wa wanawake wanaoweza kupata fistula mpya, kupiga kelele kwa kuwa na mkakati wa pamoja wa kitaifa kwa ajili ya mapambano ya ugonjwa huo.Alisema wanawake hao ambao wana uwezo mdogo wa kifedha unawafanya wasimudu nauli za kufika na kurudi hospitalini, gharama za matibabu, malazi na chakula.“Kwa miaka ya karibuni tumeongoza jahazi la kuwakusanya wadau wa fistula kwa lengo la kuandaa kwa ushirikiano mkakati wa kutokomeza fistula Tanzania pia kuandaa muongozo wa matibabu nchini ili kuimarisha ubora wa matibabu ya fistula nchi nzima,” alisema Brenda.Kwa upande wake, Meneja wa Program ya Afya ya Uzazi, Mama na Mtoto, kutoka Shirika la Kimataifa, linaloshughulika na Idadi ya Watu Duniani (UNFPA), Felister Bwana alisema kuendelea kuwepo kwa fistula kunaonesha uhaba mkubwa wa upatikanaji wa huduma za afya ya uzazi na vikwazo katika mfumo mzima wa afya.Alisema vilevile inaashiria kuwepo kwa changamoto kubwa zinazokabili wanawake na wasichana kama vile umasikini, unyanyasaji wa kijinsia, ukosefu wa elimu, kushindwa kuendelea na masomo kwa sababu mbalimbali, ndoa na mimba za utotoni na mambo yote yanayozuia ustawi, utu na fursa kwa wasichana na wanawake.Rais wa Chama cha Fistula Tanzania, Dk James Chapa alisema chama hicho kinaandaa mwongozo wa matibabu kwa wagonjwa wa fistula ili yawe yenye kiwango kinachostahili.“Kwa sasa tuko katika hatua za mwisho kuandaa miongozo, tutaiwasilisha serikalini ili watoa huduma wawe wenye uwezo nakutoa matibabu sahihi kwa muda sahihi,” alisema Dk Chapa na kuongeza kuwa mwongozo huo unawahusu sana watoa huduma."
f6299c79fea98f2352989ecb51b16455009b7473," KOCHA wa Yanga Charles Mkwasa amesema aligundua wachezaji wengi wa Simba hawana utimamu wa mwili, hivyo alitumia udhaifu huo kusawazisha mabao yote waliyofungwa na wapinzani wao hao kwenye mchezo wa watani wa jadi uliochezwa Uwanja wa Taifa Dar es Salaam.Katika mchezo huo wa Ligi Kuu Tanzania Bara, Yanga walitokea nyuma na kusawazisha mabao yote mawili kupitia kwa wachezaji Balama Mapinduzi na Mohammed Banka wakati mabao ya wapinzani wao Simba yalipachikwa na Meddie Kagere na Deo Kanda.Akizungumza mara baada ya mchezo huo, Mkwasa alisema walianza mchezo huo kwa kuwasoma Simba dakika za mwanzo na walipoingia kipindi cha pili, alitoa maelekezo kwa wachezaji wake baada ya kugundua udhaifu wa wachezaji wa Simba kushindwa kucheza mpira kwa kutumia nguvu.“Kipindi cha pili tuliingia kwa nguvu baada ya kugundua udhaifu wa wachezaji wa Simba kushindwa kucheza mpira wa nguvu, niliwaambia wawabane wapinzani wao kila wakipata mpira wawe karibu, na mabadiliko tuliyofanya yalitusaidia kumiliki mchezo na kufanikiwa kusawazisha mabao yote mawili ndani ya dakika tatu,” alitamba Mkwasa.Aidha, Mkwasa alibainisha kwamba maelekezo mengi aliwaambia wachezaji wake kutumia pasi ndefu hasa kutokea pembeni hiyo ni baada ya kugundua wapinzani wao muda mwingi walikuwa wanacheza pasi fupifupi, hivyo tulilazimika kutumia mfumo huo ili kuwafungua na kuwashambulia muda wote.Alisema kwenye mchezo huo walipania kupata ushindi wa pointi tatu na kwamba kwa kiasi fulani mwamuzi wa mchezo huo Jonesia Rukiyaa alikuwa aliwanyonga wachezaji wake kwa kuwazawadia Simba penalti iliyozaa bao la kwanza.“Inasikitisha kuona waamuzi wanakuwa na tabia hiyo lakini siwezi kushangaa Simba ni miongoni mwa timu ambayo inashiriki Ligi hii na imezawadiwa penalti nyingi kushinda wengine, kimsingi ni matokeo mazuri kwetu tunaenda kujipanga kwa michezo mingine,” alisema Mkwasa.Mkwasa alisema kupitia mchezo huo pamoja na wachezaji waliosajiliwa anaamini kwa siku zijazo atakuwa na kikosi bora cha kuleta ushindani zaidi ya timu zingine zinazoshiriki ligi hiyo yenye timu 20.Katika mchezo huo, Simba ilikuwa ya kwanza kupata mabao katika dakika ya 42 na 47 yaliyofungwa na Meddie Kagere kwa penalti na Deo Kanda wakati yale ya Yanga yalifungwa na Mapinduzi Balama na Mohamed Banka katika dakika ya 50 na 55."
f63e3d1d5e4b965b3b004b47f8a4ae3d1e27dcea," KIKOSI cha timu ya soka ya JKT Tanzania kimewasili jana visiwani hapa tayari kwa maandalizi ya Ligi Kuu Tanzania Bara inayotarajia kuanza mwezi ujao.JKT Tanzania imetua na kikosi cha wachezaji 28 kinatarajia kuweka kambi ya karibu mwezi mmoja na kucheza mechi 10 za kujipima nguvu ili kujiweka tayari kwa ligi hiyo inayoshirikisha tiju 20.Kocha wa timu hiyo, Abdalla Baress aliliambia gazeti hili kwamba akiwa kisiwani hapa atacheza mechi 10 ingawa hakutaja ni timu gani atakazopimana nazo nguvu. Hata hivyo, alisema kuwa katika mechi hizo anapanga kucheza na timu zinazoshiriki Ligi Kuu ya Zanzibar pamoja na timu nyingine za madaraja ya wilaya na taifa. “Mechi tutakazocheza za kirafiki ni 10, timu zozote zile, ambazo nitazipata ila zikiwemo zile zinazoshiriki Ligi Kuu, “alisema.Alisema timu hiyo itakuwa ikifanya mazoezi mara mbili kwa siku katika Uwanja wa Amaan au Mao Tse Tung itategemea na uwanja ambao wataupata. Alisema kuwa kwa kuanzia watakuwa na programu ya kufanya mazoezi katika Pwani ya Kizingo nyuma na klabu ya timu ya soka ya Kikosi Maalum cha Kuizuia Magendo, KMKM."
f647f4bedb047ba56eb1fee1ff2ced5c9ff54464," Alisema India bado ina nafasi pana kwa kampuni zake kuwekeza miradi yao ya kiuchumi hasa katika Sekta ya Viwanda, kama ilivyowahi kutumia fursa hiyo hapa Zanzibar katika miaka ya 1980.Akizungumza na Balozi Mdogo Mpya wa India hapa Zanzibar, Satendar Kumar, Makamu huyo wa Rais alisema sekta ya viwanda ni eneo muhimu katika kukuza uchumi na kupunguza Umasikini.Alisema SMZ imekuwa na malengo la kuimarisha sekta hiyo kwa azma ya kulisaidia kundi kubwa la Vijana wasio na ajira, ambalo limekuwa likiongezeka kila mwaka baada ya kumaliza masomo yao.Akizungumzia miradi mengine ya kiuchumi na maendeleo ya kijamii, Balozi Idd aliiomba Serikali ya India kupitia Balozi wake Mdogo huyo, kuendelea kuiunga mkono Zanzibar katika harakati za Maendeleo kwenye sekta hizo.Mapema, Balozi Kumar alimweleza Makamu wa Pili wa Rais wa Zanzibar kwamba uhusiano wa Kidiplomasia kati ya India na Tanzania ikiwemo Zanzibar, utaendelea kuimarishwa siku hadi siku."
f701545d7209c336fa3de1c09677dbd702e6e354,"['Mwekezaji na mwenyekiti wa bodi ya wakurugenzi wa Simba Mo Dewji, ametoa kauli mbili ndani ya saa chache huihusu klabu hiyo ambayo zimezaa maswali lukuki.', 'Awalia kupitia mitandao yake ya kijamii jana usiku (Januari 13) alichapisha kauli ambayo ilitafsiriwa kama inaashiri kurudi nyuma kwenye nguvu yake ndani ya klabu.', ""Lakini leo amesema kuwa kilichotokea kwenye akaunti zake hapo jana baada ya mchezo kati ya Simba na Mtibwa ni cha 'bahati mbaya' na kuwa wameelekeza nguvu yao kwenye kujipanga kwa ajili ya ligi wakiwa na nguvu."", 'Mo ameandika leo kwenye ukurasa wake wa Twitter baada ya hapo jana kuandika kuwa anajiuzulu nafasi yake ya uenyekiti wa bodi muda mfupi baada ya Simba kupoteza fainali ya kombe la mapinduzi dhidi ya Mtibwa kwa kufungwa 1-0. ', 'What happened to my accounts yesterday was unfortunate. Tuko pamoja. We’re going back to the league strong. Tunajipanga kwaajili ya ligi. Nawapongeza Mtibwa kwa kuchukuwa kombe. Mimi ni SIMBA damu damu. Nitabaki kuwa SIMBA! #NguvuMoja', 'Mwisho wa ujumbe  wa Twitter wa @moodewji', 'Hapo jana Dewji katika kurasa zake mbalimbali za kijamii alinukuliwa akitaja masikitiko yake ya kuwekeza fedha nyingi ikiwa ni zaidi ya bilioni nne za kitanzania huku matokeo yakiwa tofauti. Hata hivyo kauli yake ya jana ameifuta kwenye ukurasa wake wa Twitter.', 'Baadhi ya mashabiki wa klabu ya Simba pia mbunge Ridhiwan Kikwete walimtaka Dewji kufikiria mara mbili uamuzi wake huo.', ""''Ninaheshimu sana maamuzi ya mtu lakini kaka sina hakika kama kafanya busara katika hili. Hela hazinunui ushindi, ni haki yao kulipwa kwa kazi wanayoifanya. Tafadhali kaka usifanye hasira. Huu ni mpira tu na matokeo yako matatu. Ninaamini utafikiria tena uliloamua.'' Ameandika Ridhwan."", 'Naye mkuu wa mkoa wa Dar Es Salaam ambaye ni mshabiki aliyetopea wa Simba ameandika.', ""''Matokeo ya mpira huleta furaha na huzuni kwa wanaofungwa. Natoa pole kwa timu yangu ya Simba pamoja na mashabiki wote na wanaoitakia mema Simba. Sina uhakika na kinachoendelea kwenye akaunti ya Mo kama ni yeye mwenyewe ameandika. Ninawaomba wana simba tutulie ukweli tutaupata muda si mrefu. Tusisahau kuwa wapo watu pia wabaya hutumia mwanya huu kuvuruga amani na utulivu wa timu zetu. Simba nguvu moja.''"", 'Poleni wanasimba wenzangu, ‘kisukari kimetuvuruga’, hivi kuna mtu anaweza kunisaidia? Hii mishahara ya 4bn iliyolipwa na Mo inalipwa kwa makubaliano gani? Isijekuwa ndiyo katika ile 20bn ya manunuzi ya hisa 50%, ama manunuzi yalikwishafanyika? Anavyojitoa, italipwaje? #NguvuMoja', 'Mwisho wa ujumbe  wa Twitter wa @HKigwangalla', 'Mo Dewji amekua mwanachama, mfadhili na mwenyekiti wa bodi ya wakurugenzi wa Simba kwa kipindi kirefu huku klabu hiyo ikitajwa kufanya vizuri ndani na nje ya Tanzania kwa kipindi cha miaka ya hivi karibuni kwa kile kinachotajwa ni kutokana na uongozi wake.', 'Baadhi ya wachambuzi wa soka wanasema uamuzi huu ni wa haraka mno na unaweza kuwa na athari kubwa kwa Simba na kwa Mo Dewji mwenyewe.']"
f7256f787a44fa6b2f1c763b54248f77456e507c," JAPOKUWA ajenda ya kuanzisha viwanda imekuwepo tangu tulipopata uhuru, ajenda hiyo imepata umaarufu mkubwa na kupewa kipaumbele katika Serikali ya Awamu ya Tano.Wanazuoni wengi wanataja ujenzi wa viwanda kama suala lisilokwepeka na kwamba ndiyo injini ya ukuaji wa uchumi, kuleta maendeleo endelevu na kuondoa umaskini. Historia inaonesha kwamba, nchi nyingi zilifanikiwa kuvunja mzunguko wa utegemezi na kujijengea uwezo wa kutetea maslahi yao kwa kuanzisha viwanda.Ndiyo maana, Dira ya Tanzania ya Maendeleo ya Mwaka 2025 inalenga kufanya uchumi wa Tanzania kufikia kiwango cha kati (kipato cha Dola za Marekani 3,000 (takribani Sh milioni 6 kwa kila mtu kwa mwaka) kwa kuanzisha viwanda.Duniani kote, tafsiri pana ya viwanda inajumuisha: uchimbaji wa madini na mawe; utengenezaji wa bidhaa na huduma; uzalishaji na usambazaji wa umeme, gesi, mvuke na hewa baridi; usambazaji wa maji, usimamizi wa maji taka, taka nyingine na shughuli za kurekebisha/kuzuia uharibifu wa mazingira; na ujenzi.Hivyo, ujenzi wa uchumi wa viwanda ni kufanya mageuzi ya kimfumo, kijamii na kiuchumi yanayotawaliwa na teknolojia na kuongeza uzalishaji yanayofanya viwanda kuchangia katika ukuaji wa uchumi zaidi ya sekta ya kilimo.Manufaa ya viwanda kwa Watanzania Japokuwa hakuna uhusiano wa moja kwa moja kati ya uanzishwaji wa viwanda na maendeleo ya watu na kuondoa umaskini; uanzishwaji wa viwanda ukiratibiwa vizuri una manufaa mengi yakiwamo kutengeneza ajira kwa wananchi kwani viwanda vinapoanzishwa na kupanuka, vinakuwa na uwezo wa kuajiri watu wengi.Mengine ni kustawi kwa shughuli za kiuchumi kama ongezeko la uzalishaji wa malighafi, usafirishaji wa bidhaa, huduma, na biashara mbalimbali zinazoongeza ajira. Hata hivyo, mchango wa viwanda katika ajira utategemea: kama viwanda hivyo vinatumia teknolojia ya mikono zaidi au mitambo kama vinaajiri watu wenye elimu ya juu au ya kawaida.Lakini pia kama sehemu kubwa ya malighafi zinazotumika zinatoka ndani au nje ya nchi na kama viwanda vipo vijijini au mijini. Manufaa mengine ni kupanua soko la bidhaa za kilimo: Hii inatokea kwa wafanyakazi wa viwandani kutumia bidhaa za kilimo na uzalishaji viwandani kutokana na mazao ya kilimo kama malighafi na hivyo, kuimarisha na kutoa uhakika wa soko la bidhaa zinazotokana na kilimo hali inayohamasisha uzalishaji zaidi.Ni kwa njia hiyo viwanda vinakuwa kichocheo cha mageuzi ya kimfumo ya kijamii na kiuchumi katika sekta ya kilimo. Kuwapo kwa viwanda vingi nchini, kunaongeza uzalishaji wa bidhaa ndani ya nchi na unapanua wigo wa upatikanaji wa bidhaa na huduma hali inayoruhusu uchaguzi katika kukidhi mahitaji. Aidha, huwezesha kuokoa fedha za kigeni zilizopo.Mfano, tukizalisha sukari ya kutosha, hatutahitaji kutumia pesa za kigeni tulizo nazo kuagiza sukari kutoka nje ya nchi, badala yake tutatumia pesa hizo kuagiza bidhaa ambazo hatuna uwezo wa kuzizalisha nchini. Hali kadhalika, kwa kuzalisha vyetu wenyewe vinatufanya tujitegemee. Kufanikiwa kwa mpango huu kunategemea upatikanaji wa bidhaa na huduma hizo, ubora wake, bei na kama Watanzania wanapenda vya kwao au vya nje.Aidha, ziada ya bidhaa na huduma zinazozalishwa nchini zinaweza kuuzwa nje ya nchi ili kutupatia fedha za kigeni. Kwa nchi nyingi za Kiafrika, mauzo ya bidhaa nje yamechochea ukuaji wa uchumi. Pesa za kigeni zinazopatikana zinasaidia kununua mahitaji ya muhimu kama petroli, teknolojia, na dawa za wanyama na binadamu ambazo hatuwezi kuzalisha nchini.Utalii ni moja ya huduma ya umuhimu tunazozalisha na kupata pesa za kigeni. Kuanzishwa na kupanuka kwa viwanda na shughuli mbalimbali za kiuchumi, kunaiongezea serikali mapato, hivyo kuwahudumia wananchi hasa masikini kwa kuwapatia huduma muhimu kama elimu bure, maji, matibabu, umeme, barabara na nyumba. Kufanikiwa kwa mpango huu kunategemea utashi na uwezo wa wawekezaji kulipa kodi na serikali kukusanya kodi na kuzitumia kwa manufaa ya wananchi. Maadui wakubwa wa eneo hili ni rushwa na ufisadi.Kwa bahati nzuri, Serikali ya Awamu ya Tano chini ya Rais John Magufuli, inapambana na maadui hao kwa vitendo. Imebainika kuwa, uwepo wa viwanda nchini husaidia ukuaji wa teknolojia ya kisasa ambayo ni hitaji muhimu kwa nchi. Wawekezaji huja na teknolojia ambayo wazawa hujifunza na kuitumia katika maeneo mbalimbali ya uzalishaji, hivyo kuongeza tija.Uwekezaji kutoka nje hupunguza mahitaji ya mtaji, ambayo mara nyingi unakuwa hautoshi. Mwisho, uwepo wa viwanda vingi na imara nchini, huongeza mapato kutokana na mwingiliano wa shughuli mbalimbali za kiuchumi. Viwanda vina mchango mkubwa kuchochea mwingiliano wenye tija wa sekta mbalimbali hivyo, kuongeza kipato cha sekta zote.Viwanda vinapoanzishwa na kupanuka, vinahitaji malighafi zaidi. Ili kutimiza azma hiyo, wakulima watazalisha malighafi zaidi na hivyo kujipatia pesa zaidi. Lakini ili wakulima wazalishe zaidi wanahitaji, dawa, mbolea, mbegu bora, na zana za kilimo zinazozalishwa viwandani. Uzalishaji viwandani unapoongezeka, wafanyakazi hupata mapato makubwa na mahitaji yao ya bidhaa na huduma yataongezeka.Wazalishaji wa bidhaa na huduma nao wataongeza uzalishaji na hivyo kipato chao kitaongezeka. Vivyo hivyo, kwa watoa huduma za usafiri, benki, bima, afya na elimu. Mwingiliano au ushirikiano huo, unanufaisha sekta hizo na uchumi kwa jumla. Hata hivyo manufaa hayo yatapatikana tu iwapo viwanda vinatumia malighafi na huduma kutoka ndani na Watanzania wanapenda kutumia kilicho chao.Hivyo, ili kukuza uchumi, kupata maendeleo endelevu na kuondoa umasikini; ujenzi wa uchumi wa viwanda hauepukiki nchini. Watanzania waunge mkono ujenzi wa uchumi wa viwanda kwa kuwekeza katika viwanda na kulipa kodi. Watanzania pia wapende kununua kinachozalishwa Tanzania wakizingatia kuwa katika hili wanajenga ubora unaostahiki katika uchumi endelevu. Profesa Kitojo Wetengere ni Mchumi. Aliwahi kufanya kazi katika Kituo cha Uhusiano wa Kimataifa (Centre for Foreign Relations). Kwa sasa ni Mshauri Binafsi wa masuala ya uchumi."
f78a1e78c1f5e1e6defb5cdba1b6e3c4ab04368e," KATIKA kuadhimisha siku ya Ukimwi duniani, wananchi wengi wamejitokeza kupima afya zao bure na kupata ushauri nasaha Hospitali ya Taifa Muhimbili tawi la Mloganzila, Dar es Salaam.Kaimu Mkurugenzi Mtendaji wa hospitali hiyo, Dk. Julieth Magandi alisema juzi kuwa takwimu zinaonesha kila Watanzania 100, watu 4.7 wenye umri wa miaka 15 hadi 49 wameathirika na Virusi vya Ukimwi na takribani Watanzania milioni 1.4 wanaishi na Virusi vya Ukimwi.Alisema Muhimbili inafanya maadhimisho ya siku ya Ukimwi duniani kila mwaka na mwaka huu imewafikia watu wengi zaidi Mloganzila ili wapime afya zao ikiwemo VVU na magonjwa mengine ya shinikizo la juu la damu na kisukari.Kuhusu Hospitali ya Taifa Muhimbili (MNH), Dk. Magandi alisema hutoa huduma za VVU katika kliniki za wagonjwa wa nje kila siku. Alisema wagonjwa 3,534 wanahudumiwa huku Hospitali ya Taifa Muhimbili (MNH) tawi la Mloganzila ikihudumia takribani wagonjwa 70.Alielezea changamoto ni mwitikio mdogo wa upimaji wa VVU vituo vya afya na MNH kama mdau katika vita dhidi ya Ukimwi, itaendelea kuhamasisha upimaji kila mara katika maeneo ya huduma za afya ndani na nje ya hospitali.Alisema Shirika la Afya Duniani (WHO) linaeleza watu milioni 37 duniani wanaishi na maambukizi ya Virusi vya Ukimwi huku vijana wakiendelea kuwa kundi lililoko hatarini zaidi kuambukizwa VVU hasa barani Afrika.Shirika la Kupambana na Ukimwi Duniani (UNAIDS) limeendelea kusaidia nchi mbalimbali duniani katika kupambana na maambukizi ya VVU kwa malengo makuu matatu ambayo kufikia mwaka 2020, malengo hayo yawe yamefikiwa katika nchi zote.Malengo hayo ni asilimia 90 ya watu wote nchini wafahamu hali zao za maambukizi ya VVU, asilimia 90 ya waliogundulika na VVU wawe wanapata huduma za afya na ARV, asilimia 90 ya waishio na VVU watumie dawa za ARV na wenye kiwango cha chini cha virusi. Kauli mbiu ya maadhimisho ya siku ya Ukimwi duniani mwaka huu ni Ijue Afya Yako."
f7ceb05475f9dbc5fb03757f267015753f73672e," BUNGE limepitisha muswada wa sheria ambao pamoja na mambo mengine unaondoa kodi ya zuio la asilimia tano inayotozwa kwenye bei ya kuuzia madini kwa wachimbaji wadogo na kurekebisha Kodi ya Ongezeko la Thamani (VAT) kwa kutoa msamaha kwenye madini ya metali na vito yatakayouzwa katika masoko ya ndani ya nchi.Pia muswada huo umelenga kuanzisha vituo ya ununuzi wa madini katika maeneo ambayo masoko ya madini hayakuwepo, na kuondoa changamoto za wakulima wa zabibu na viwanda vinavyotumia zabibu katika uzalishaji na kuweka vitango vya mfuto vya kodi za majengo.Muswada wa Sheria ya Marekebisho ya Sheria Mbalimbali Namba 2 wa Mwaka 2019, umekuja siku 17 tangu Rais John Magufuli azungumze na wadau mbalimbali wa madini na kukubaliana kuondoa changamoto mbalimbali kwa wachimbaji wadogo wa madini nchini zilizowasilishwa kwake.Muswada huo ulisomwa kwa mara ya pili na ya tatu bungeni chini ya hati ya dharura.Mwanasheria Mkuu wa Serikali, Profesa Adelardus Kilangi amesema marekebisho hayo pia yanalenga kuondoa changamoto za wakulima wa zabibu na viwanda vilivyotumia zabibu katika uzalishaji na kuweka vitango vya mfuto vya kodi za majengo.Alizitaja sheria zilizofanyiwa marekebisho ni Sheria ya Madini, ya Ushuru wa Bidhaa, Kodi ya Mapato, Mamlaka ya Serikali za Mitaa ya utozaji kodi ya majengo, na ya VAT.Profesa Kirangi alisema lengo la marekebisho ya sheria ya madini ikiwa ni pamoja na kuondoa kodi ya zuio kwenye bei ya kuuzia madini ya aina zote kwa wachimbaji wadogo, lengo ni kuwahamasisha wachimbaji wadogo kuuza madini yao katika masoko ya madini yaliyoanzishwa na hivyo kuzuia utoroshaji wa madini nje ya nchi.Marekebisho hayo pia yanakusudia kuanzisha vituo vya ununuzi wa madini katika maeneo ambako masoko ya madini hayakuwepo, na kuweka utaratibu wa uingizaji madini nchini.Lakini pia kuweka mfumo thabiti utakaowezesha wachimbaji wadogo wa madini kununua na kuuza madini katika vituo vya ununuzi na masoko ya madini.Kuhakikisha kodi zinazohusu leseni za madini zinalipwa kabla ya leseni kuhamishwa kwenda kwa umiliki mwingine na kuhakikisha mapato yanayotokana na biashara ya madini yanakusanywa ipasavyo.Kuhusu marekebisho ya sheria ya bidhaa, yanalenga kupunguza ushuru wa bidhaa kwenye pombe kali inayotengenezwa nchini kwa kutumia zabibu zinazozalishwa nchini kutoka Sh 3,315 kwa lita hadi Sh 450 kwa lita.“Marekebisho hayo yanalenga kuhamasisha viwanda vinavyozalisha vinywaji vikali hapa nchini kutumia mchuzi wa zabibu unaozalishwa na zabibu zilizolimwa ndani ya nchi ili kuhamasisha wawekezaji wengi kuwekeza katika uzalishaji wa vinywaji vinavyotumia mchuzi wa zabibu hiyo na hivyo kuongeza ajira, kuchochea kilimo cha zabibu na kuimarisha uchumi wakulima wa zabibu,” alisema Profesa Kilangi.Lakini pia serikali inalenga kuondoa tatizo la wakulima wa zabibu nchini kukosa soko la kuuza zabibu kutokana na wazalishaji wa vinywaji vikali vinavyotumia zao hilo kutonunua kwa wingi kutokana na ushuru mkubwa wa bidhaa kwenye vinywaji vikali vinavyozalishwa kwa zao hilo.Kuweka viwango mfuto vya kodi za majengo badala ya utaratibu wa hivi sasa ambapo kodi ya majengo kwa majengo yaliyofanyiwa uthamini inatofautiana kutokana na thamani ya kila jengo.“Lengo la serikali ni kuondoa tatizo la ukwepaji kodi ya majengo na kuhamasisha wananchi kulipa kodi hiyo kwa hiari,” alisema Profesa Kirangi.Katika marekebisho ya sheria ya serikali za mitaa ya utozaji wa kodi ya majengo, yanaweka viwango mfuto vya kodi ya majengo Sh 10,000 kwa nyumba ya kawaida, Sh 20,000 kwa nyumba ya ghorofa kwa maeneo ya makao makuu ya halmashauri za wilaya na mamlaka za miji midogo.“Shilingi 10,000 kwa nyumba za kawaida na shilingi 50,000 kwa kila sakafu ya nyumba ya ghorofa iliyopo katika maeneo ya majiji, manispaa na halmashauri za miji,” alieleza.Kutoza kodi ya majengo kwa kila kiwanja badala ya kila jengo lililopo ndani ya kiwanja husika kwa maeneo ya halmashauri za wilaya, mamlaka za mapato kuendelea kukusanya kodi ya majengo katika majiji, manispaa na halmashauri za miji na za wilaya kwa kushirikiana na serikali za mitaa.Mwenyekiti wa Kamati ya Kudumu ya Bajeti, George Simbachawene alisema inakubaliana na serikali kutoza adhabu kwa makosa yanayotokana na kufanya biashara ya madini kinyume cha sheria.Adhabu hizo ni kutoza Sh milioni tano na isiyozidi Sh milioni 10 pamoja na kifungo kati ya mwaka mmoja hadi mitano na Sh milioni 20 na isiyozidi Sh milioni 50 kwa kampuni, hiyo alisema itasaidia wachimbaji wadogo na wafanyabiashara kufuata taratibu na sheria za biashara ya madini."
f804bf88bb8c36c9c43cda946d8eae32bfb16b55,".Mke wa Waziri Mkuu wa Lesotho anatarajiwa kushtakiwa kwa kosa la kuhusika na mauaji ya mke wa kwanza wa kiongozi huyo yaliyotendeka mwaka 2017, polisi wameeleza.Maesiah Thabane, ambaye alitoroka nchini humo Januari 10 mwaka huu na kukimbilia Afrika Kusini kuepuka kukamatwa, alirudi nchini humo na kujisalimisha katika kituo cha polisi kilichopo katika mji mkuu wa nchi huyo, Maseru.Kaimu Kamishna wa Polisi, Mokete Paseka amesema kuwa mtuhumiwa huyo atafikishwa mahakamani mara mkurugenzi wa mashtaka atakapokamilisha uandaaji wa hati ya mashtaka.Hati ya kukamatwa kwa Thabane ilitolewa baada ya mwanamama huyo kutokuripoti polisi kwa ajili ya mahojiano kuhusiana na mauaji ya Lipolelo Thabane.Mauaji hayo yalitokea siku mbili kabla Waziri Mkuu, Thomas Thabane hajaapishwa kwa ajili ya muhula wa pili, na miaka miwili baada ya mahakama kuamuru kuwa Lipolelo ndiye mke halali (first lady) na anastahili sehemu ya mali (benefits). Mke huyo mpya aliolewa miezi miwili baada ya mauaji hayo kutokea, ambapo wawili hao wanatuhumiwa kuhusika na kifo hicho, na tayari waziri huyo alishahojiwa ikidaiwa kuwa alitumia simu yake kuwasiliana na aliyekuwa eneo la tukio. Waziri mkuu huyo mwenye miaka 80, mwezi uliopita alitangaza kuwa atajiuzulu baada ya chama chake kumtaka kufanya hivyo. Hata hivyo hakubainisha kwamba ni lini atajiuzulu, ila alisema atafanya hivyo mambo yote yakiwa tayari."
f8683bb62ef0932f883eafe899477d3579bc6410," MABORESHO makubwa yanayofanywa na Mamlaka ya Usimamizi wa Bandari nchini (TPA), yameipa uhai bandari ya Tanga, kiasi cha sasa kuwa ya mfano, ikiongoza kwa kasi ya kuhudumia mizigo ukanda wa Afrika Mashariki.Kwa sasa bandari ina uwezo wa kuhudumia meli nyingi kwa wakati mmoja, kwa wastani wa siku mbili na nusu kwa meli yenye mzigo wa tani 40,000 kutoka siku sita hadi 10 za awali. Hayo yalisemwa na Meneja wa bandari hiyo, Percival Salama mwishoni mwa wiki jijini Tanga, alipokuwa anazungumzia maboresho yaliyofanyika kuhakikisha wanaongeza ufanisi.Alisema maboresho yamefanyika kukarabati na ununuzi mitambo mipya, ujenzi miundombinu ya kuhifadhia mizigo na uboreshaji mifumo ya teknolojia ya habari na mawasiliano (Tehama). Alisema mbali na uwezo wa kuhudumia nchi zaidi ya saba zinazoizunguka Tanzania, bandari ya Tanga kijiografia ina sifa ya kuwa bandari pekee ya asili, kutokana na kuwa na kina cha asili cha kuanzia meta tano hadi 30 huku kikizungukwa na visiwa vya asili ambavyo husaidia kupunguza nguvu ya mawimbi makali.“Serikali ya Awamu ya Tano kwa kuona upekee wa bandari ya Tanga iliamua kutoa fedha za kuwekeza katika miradi ya uboreshaji ili kuongeza ufanisi. Tumefaidika na uamuzi huo, bandari yetu inafanya vizuri ikiwa ni pamoja na kuongoza kwa kasi ya kuhudumia mizigo.“Hii imekuwa faraja kwa wateja kwa sababu wana uhakika ndani ya siku mbili na nusu wanakuwa wameshamaliza kazi, hivyo kukwepa gharama za ziada zinazotozwa kwa kila siku wakati wa kusubiri kuhudumiwa,” alisema.Mitambo zaidi Alisema mitambo imeshaanza kuwasili, ambapo kati ya 20 iliyonunuliwa, mitano imeshawasili bandarini na wanatarajia kupokea mingine miwili siku chache zijazo na hadi kufikia Julai mwakani, mitambo yote itakuwa imewasili.Alitaja mitambo iliyowasili kuwa ni mashine mbili za kupakia na kushusha makontena yenye uwezo wa kubeba tani 45 kila moja. Mitambo mingine ni mashine moja ya kupakia na kushusha mizigo kwenye majahazi na yadi ya uwezo wa tani 30, fork lift moja ya tani 16 pamoja boti moja ya doria.Alisema katika kuboresha miundombinu ya kuhifadhia mizigo, Desemba 3 mwaka huu walianza uboreshaji ujenzi wa maghala ya kuhifadhia shehena ya meta za mraba 13,000, mnara wa kuongozea meli, uwekaji sakafu na kadhalika na kwamba utakamilika Machi 2020.Alisema kutokana na maboresho hayo, ufanisi umeongezeka kwa kiasi kikubwa, ambapo wameongeza shehena za mizigo, baada ya kuvutia wateja waliokimbia baada ya shughuli zao kutetereka bandarini hapo miaka ya nyuma. “Mfano Kampuni ya A- Z ya Arusha tulipotetereka ilituhama, lakini sasa imerudi na inapitisha mizigo yake hapa tani 91 kwa mwezi, na tuna uhakika hadi mwaka 2020/21 tutakuwa tumewarudisha wateja waliohama na kuongeza zaidi,” alisema Salama.Aliongeza kuwa katika bandari nyingi, foleni ya meli ni kitu cha kawaida, lakini Tanga hakuna kitu kama hicho. Alisema hali hiyo inatokana na nafasi kubwa ya eneo la bandari, huku meli zikihudumiwa kwa ufanisi ule ule hata zinapotia nanga nje ya gati.Alisema bandari hiyo inatarajiwa kuhudumia shehena ya mizigo tani 1,267,000 mwaka 2018/2019, ikilinganishwa na tani 646,718 za mwaka 2017/2018, ongezeko la mara mbili. “Hakuna msongamano bandari ya Tanga. Kama mteja anakuja anakaa siku tano ili ahudumiwe kupakia au kupakua mzigo, ni dhahiri mteja wa aina hiyo kesho hawezi kuja tena,” alisema.Alielezea mikakati ya kuhudumia wateja kwa kasi, akisema wizi bandarini hapo ni historia na wanaweka mikakati zaidi ya kuvutia wateja, kwani bandari bila mizigo haiwezi kufanikiwa. Kuhusu mapato, alisema mwaka 2018/2019 bandari hiyo imepangiwa kukusanya zaidi ya Sh bilioni 25, hivyo wameweka nguvu kubwa kuboresha miundombinu na kununua mitambo.Alisema changamoto kubwa ni vikwazo visivyo vya kiforodha na ukosefu wa usafiri wa treni Tanga hadi Arusha, kwani barabara ina vikwazo. Serikali imeelekeza nguvu katika uchumi wa viwanda, kujenga na kufufua miundombinu ya usafiri na usafirishaji nchi ifunguke kiuchumi. Upanuzi bandari za bahari kuu na maziwa, ujenzi wa reli ya kisasa ya SGR, ujenzi wa meli mpya, ununuzi wa ndege saba mpya, barabara kwa kiwango cha lami ni kati ya miradi iliyoshika kasi sehemu mbalimbali nchini sasa."
f88dd29020381d3e5a08bd5d74a5bceaffe75c3a," Hayo yalielezwa hivi karibuni wilayani hapa na Meneja wa Taasisi ya Utafiti wa Zao la Kahawa Tanzania (Ta- CRI), Kanda ya Kusini, Godbless Shao, katika siku ya mkulima wa kahawa na mazao mengine, iliyofanyika katika kijiji cha Mkinga, Mbinga mkoani Ruvuma.Shao alisema kwa muda mrefu tangu TaCRI ianze mradi wake kanda hiyo iliyopo katika mikoa ya Njombe, Iringa na Ruvuma, wakulima wamekuwa wakipanda miche bora ya kahawa ya vikonyo kutokana na sifa zake za kipekee ikilinganishwa na aina nyingine ya miche ya kahawa.Meneja huyo alifafanua kuwa miche ya kahawa ya vikonyo ina ukinzani dhidi ya magonjwa ya kutu ya majani na chulebuni (CBD), magonjwa ambayo yasipodhibitiwa mapema, kwa kawaida huwezi kumkosesha mkulima mazao zaidi ya asilimia 50.“Lengo la siku hii ya mkulima wa kahawa, ni njia mojawapo ya kuwaleta wakulima pamoja, kubadilishana uzoefu wao kwa wao, katika kushirikishana mafanikio na changamoto mbalimbali kutoka katika mashamba yao wakisaidiwa na maofisa ugani wetu na wa halmashauri ili kuongeza tija katika kilimo chao” alisema Shao.Kwa mujibu wa Shao, pamoja na mambo mengine, TaCRI huwahamasisha na kuwaelimisha wakulima namna nzuri ya kulima kilimo cha kibiashara cha kahawa, jambo ambalo wakulima wamekuwa wakipokea elimu hiyo kwa faida yao na familia zao.Akizungumza katika mafunzo hayo, Ofisa Kilimo na Mifugo wa Wilaya ya Mbinga, Yohanes Nyoni aliwataka wakulima hao, kuzingatia kanuni za kilimo bora cha zao hilo."
f8a787deefcb60af0876c9d7cd565f8a971a6946," WAZIRI wa Elimu, Sayansi na Teknolojia, Profesa Joyce Ndalichako ameunda kamati itakayoshughulikia namna mkandarasi anayejenga Chuo cha Ufundi Stadi (Veta) mkoani Rukwa alivyopata zabuni.Aidha, amemtaka mkandarasi huo ajieleze sababu za kuidanganya serikali katika mkataba wake ulioonesha uwepo wa vifaa vya kazi katika eneo la ujenzi huku eneo hilo likiwa tupu na kazi zake kufanyika bila ya wataalamu na vifaa vilivyoorodheshwa kwenye mkataba.Ameongeza kuwa kamati hiyo pia itashughulikia kuona endapo thamani ya fedha iliyotolewa na serikali inaendana na majengo yaliyojengwa katika eneo hilo ambalo yalitakiwa kujengwa majengo 22 ambapo hadi sasa ni majengo 13 tu kikiwepo kibanda cha mlinzi ndio yameanza kuinuka.Mkandarasi huyo anatakiwa kukabidhi majengo hayo Septemba, mwaka huu lakini hadi sasa ujenzi huo umefikia asilimia 25 tofauti na makubaliano ya mkataba aliotakiwa kufikia asilimia 61 hadi mwezi huu.Katika kuhakikisha wahusika wanashughulikiwa, Profesa Ndalichako alimuagiza Mkurugenzi Mkuu wa Veta nchini kuwachukulia hatua wale wote waliohusika na kumuidhinisha mkandarasi aliyepewa zabuni pamoja na kumtaka kumchukulia hatua mkurugenzi wa Veta kanda ya nyanda za juu kusini kwa kuonyesha kumtetea mkandarasi ambaye hana uwezo wa kazi.“Wakandarasi wanaofanya kazi na wizara ya elimu badilikeni, kwa kweli miradi yangu yote nitaendelea kuipitia na nitaendelea kuchukua hatua kali kwa wale wakandarasi ambao wanapata kazi kiujanja ujanja, kwanza nitashughulika na watu wangu wa kitengo cha manunuzi,” alisema.Aliongeza, (…Hebu angalia vifaa kama hivyo, kuna ofisa wa wizara ambaye anapata mshahara wa serikali na alikwenda akathibitisha akasema vifaa viko vizuri akaandika na ripoti, naomba Mkurugenzi Mkuu anza na hao waliofanya “post qualification” kabla ya hata kamati haijaja kufanya kazi wengine ambao watakumbwa sasa ni baada ya kamati kufanya kazi, lakini Mkurugenzi wako wa Kanda hakufai kwa sababu anaonekana yeye ni dalali wa mkandarasi”.Alisema hayo baada ya kutembelea ujenzi wa Chuo cha Ufundi Stadi VETA katika eneo hilo la Kashai lililopo katika Manispaa ya Sumbawanga na kuonesha kutoridhishwa na kuelekeza kuwa kabla ya kuendelea na ujenzi huo lazima vifaa vinavyotumika katika ujenzi vipimwe kuonesha kama vinastahili ama vinginevyo viondolewe na mkandarasi huyo kuleta vifaa vingine kwa gharama yake.Awali, wakati akisoma taarifa ya ujenzi wa chuo hicho Mkurugenzi wa Kanda wa Chuo cha Veta, Justine Rutta alisema changamoto kubwa ni mkandarasi huyo kucheleweshewa malipo yake na hivyo anaidai serikali zaidi ya Sh milioni 51, hali iliyosababisha kuchelewa kuendelea na ujenzi.“Kwa hiyo kwenye hela inayotakiwa kulipwa inaongezeka deni hilo ambalo ni kwa ajili ya kucheleweshewa ulipaji, hali ya malipo kwa mshauri wa mradi, ameshalipwa tayari zaidi ya shilingi bilioni moja tangu aanze kufanya kazi hii,” alisema.Alieleza kuwa fedha nyingine alitakiwa kulipwa mara atakapofikia hatua ya kuweka sakafu.Katika hatua nyingine, Profesa Ndalichako alibaini uwepo wa kampuni nyingine mbili zinazohusika na ujenzi wa chuo hicho, kampuni ambazo serikali haikuingia nazo mkataba na baada ya kuulizwa mhandisi wa ujenzi huo aliyefahamika kwa jina la Jin alisema kuwa kampuni hizo zilisaini mkataba na Tender International kwa ajili ya kuwapata vijana wa kufanya kazi, kuwasimamia pamoja na kusimamia malipo ya vijana hao.Waziri huyo alisikitishwa na kitendo cha mkandarasi huyo kuingia mikataba na kampuni nyingine ambazo hazikidhi viwango vya utekelezaji wa miradi ya serikali kwani kati ya kampuni hizo moja inayoitwa Aricom Building Constractors limited ilikuwa na daraja la saba na nyingine Laicom Building Constructors ilikuwa daraja la nne."
f8c25f6f9f005b6dac3eae76bad8c77a5c4f5a14," WAZIRI wa Ardhi, Nyumba na Maendeleo ya Makazi, William Lukuvi ametoa siku tisa kwa mashirika, kampuni na taasisi 207 zinazodaiwa kodi ya ardhi jumla ya Sh bilioni 200, kuhakikisha zinalipa ndani ya muda huo.Akizungumza na watendaji wa kampuni, taasisi na mashirika yanayodaiwa kodi hiyo katika mkutano uliofanyika jijini hapa, Lukuvi alisema wanatakiwa kulipa kodi hiyo hadi Juni 20, mwaka huu, baada ya hapo hatua kali zitachukuliwa zikiwemo za kufuta miliki na kupelekwa mahakamani.“Taasisi, kampuni na mashirika yatakayochelewa kulipa hadi tarehe hiyo, siku inayofuata ya Juni 21, mwaka huu, wizara yake kwa kutumia mabaraza ya ardhi itaanza kazi ya kuwahoji waliogoma au waliopuuza kulipa kodi hiyo na kuamua kuwachukulia hatua kwenda mahakamani,” alisema Lukuvi.Lukuvi alitoa orodha ya mashirika, kampuni na taasisi zinazoongoza kwa madeni ni TTCL inayodaiwa zaidi ya Sh bilioni 40, Tanesco bilioni 25, Narco bilioni 23, NBC bilioni 17 na Chuo cha Kilimo cha Sokoine (SUA) bilioni 10.Nyingine ni Kituo cha Uwekezaji (TIC) bilioni tisa, Mamlaka ya Viwanja vya Ndege (TAA) bilioni nne, Kituo cha Elimu Kibaha bilioni tano, Kampuni Mery bilioni tano, Kampuni ya Rasilimali za Reli bilioni nne, Bodi ya Katani Tanzania bilioni tatu, Sido bilioni tatu, Shirika la Nyumba (NHC) bilioni tatu na Kampuni ya Saruji Mbeya bilioni tatu.Lukuvi aliziomba taasisi, kampuni na mashirika hayo ambazo takwimu za wizara zinapishana na zake, kwenda kushauriana na wakurugenzi wa ardhi wa kanda ili kupata madeni halisi, lakini wahakikishe wanalipa madeni hayo kabla ya Juni 20, mwaka huu.Alisema taasisi, kampuni na mashirika hayo ambayo yadaiwa, lazima wawe wamelipa madeni hayo, baada ya hapo wizara hiyo haitasita kukamata magari, kukamata viongozi, nyumba na kufunga ofisi na kushika miradi ili kuhakikisha kwamba kodi ya ardhi inalipwa.Alisema taasisi mbali mbali ambazo zinaomba msamaha, zinatakiwa kuandika barua na kuomba msamaha huo kwa waziri baada ya kusoma tangazo GN 347 alilotoa Julai mwaka jana katika sura 113, lakini wajue wazi kwamba hawatasamehewa madeni ya nyuma.Alisema wanatakiwa kuandika na kuonesha ardhi hiyo wanatumia kwa shughuli gani mfano taasisi za dini na mashirika mbalimbali yanatakiwa kuandika barua baada ya kusoma na kuangalia vigezo vya tangazo hilo.Waziri huyo alisema hana mamlaka ya kufuta sheria na kubadilisha kanuni wanachotakiwa ni kulipa kodi ya ardhi kulingana na viwango vilivyowekwa ili kuepuka kulipa kodi na riba.Aliwataka wafuatilie hati za majengo na ardhi kwani kwa wakazi wa Dar es Salaam zipo hati 500 za kielektroniki hazijachukuliwa na hati za kawaida 7,000 ambazo hazijachukuliwa.Aliwataka pia wachimbaji wa madini wanaomiliki maeneo ambayo wamehodhi baada ya kuwalipa fidia wananchi na kupata leseni za uchimbaji wanatakiwa kulipa kodi za ardhi kutokana na kwamba ardhi hiyo ni ya kwao.Alisema awamu ya kwanza ameita kampuni, taasisi na mashirika 207 na awamu ya pili orodha ya kampuni zaidi ya 600, hivyo watu wote wanaomiliki ardhi wanatakiwa kulipa kodi hiyo kwa ajili ya maendeleo ya nchi.Akizungumza awali, Katibu Mkuu wa Wizara ya Ardhi, Nyumba na Maendeleo ya Makazi, Doroth Mwanyika aliwataka watendaji wa taasisi, kampuni na taasisi hizo kulipa madeni."
f947396a25fd49d8dc23960e17ce749db4f65841," MANISPAA ya Ilala, jijini Dar es Salaam imeishukuru Benki ya NMB kwa kuendelea kusaidia Sekta ya elimu baada ya taasisi hiyo ya kifedha kuchangia madawati kwa lengo la kuboresha mazingira ya kujifunzia. Akizungumza leo Jumamosi wakati wa hafla fupi ya kupokea madawati 50 yenye thamani ya Sh, milioni 5 kutoka NMB, mgeni afisa habari na Uhusiano wa Manispaa ya Ilala, Tabu Shaibu, aliyemwakilisha Mkurugenzi, aliipongeza benki hiyo kwa kuendelea kuchangia madawati kwa shule zilizo na upungufu. 
Aidha alisema kuwa serikali inatambua mchango mkubwa unaotolewa na benki hiyo ikiwa ni jitihada za kuunga mkono juhudi za serikali inayotilia mkazo suala zima la masomo ili kila mtoto aweze kupata elimu. 

''Pamoja na Serikali kutangaza kuwa elimu ni bure ili watoto wetu wote waweze kwenda shule, lakini bado inahitahi kushirikiana na wadau wa Elimu kama Benki hii ya NMB ii iweze kufikia lengo la kila mtoto kwenda shule,” alisema. 

Naye Meneja wa NMB tawi la Gongolamboto, Rehema Mwibura, alisema kuwa katika kuunga mkono Rais Pombe Magufuli katika sekta ya Elimu na Afya, NMB itaendelea kuwa karibu na Jamii kwa kutoa sehemu ya faida yao kusaidia sekta hizo zenye uhitaji. 

''Pamoja na kwamba tumeshatoa misaada ya aina hiio kwa shule mbalimbali nchini na vituo vya afya lakini bado tutaendelea kurudisha faida tunayoiapata kwa jamii kwa kuchangia katika masuala ya kijamii. NMB imekuwa ikichangia sekta za Elimu na Afya kwa kutoa vifaa mbalimbali kama vitanda vya Hospitali na vifaa tiba na Madawati pamoja na viti vyake kwa shule za msingi na sekondari. 
Pamoja na kwamba tumeshatoa misaada ya aina hiio kwa shule mbalimbali nchini na vituo vya afya lakini bado tutaendelea kurudisha faida tunayoiapata kwa jamii kwa kuchangia katika masuala ya kijamii,"" aliongezaNMB imekuwa ikichangia sekta za Elimu na Afya kwa kutoa vifaa mbalimbali kama vitanda vya Hospitali na vifaa tiba na Madawati pamoja na viti vyake kwa shule za msingi na sekondari. 

  "
f948a1fa1ff3a6bfb7b654ee672d7ce1cfa5ecb6," MABINGWA wa kihistoria wa Ligi Kuu Tanzania Bara Yanga SC leo wanatarajia kuendeleza makali yao ya kusaka pointi tatu muhimu kwa kumenyana dhidi ya Mbeya City mchezo utakaochezwa kwenye Uwanja wa Kumbukumbu ya Sokoine Mbeya.Yanga inacheza mchezo huo wa tisa wa ligi hiyo dhidi ya Mbeya City ambao ni wa kiporo kilichosababishwa na majukumu ya kushiriki michuano ya kimataifa.Yanga ambao hadi sasa wanashika nafasi ya tisa kwenye msimamo wa ligi hiyo wakiwa wamejikusanyia pointi 17 wanaingia kwenye mchezo huo wakiwa na kumbukumbu ya kutoka sare ya kufungana bao 1-1 katika mchezo uliopita dhidi ya KMC kwenye Uwanja wa Taifa Dar es Salaam.Wanakutana na Mbeya City timu ambayo imekuwa na mwenendo mbaya uwanjani toka msimu umeanza hususan michezo minne hali inayowafanya kushika nafasi ya pili kutoka mwishoni wakiwa na pointi nane baada ya kucheza michezo 12.Pamoja na Yanga kuwa ugenini lakini wanatabiriwa kuibuka na ushindi kutokana na ubora walioonesha kwenye michezo yao ya hivi karibuni bado mchezo huo unatarajiwa kuwa mgumu kwa pande zote kwani Mbeya City hawatakubali kupoteza wakiwa nyumbani.Mbeya City wamefanya mabadiliko kwenye benchi la ufundi na sasa wanafundishwa na kocha Amri Said akiwa ni miongoni mwa walimu wanaojua kuzisoma timu pinzani. Kufuatia mchezo huo kocha wa muda wa Yanga Charles Mkwasa alisema maandalizi ya mchezo huo yamechukuliwa kwa uzito mkubwa kama michezo mingine waliyokwish cheza ya ligi hiyo na wataingia wakiwa na dhamira ya kutafuta ushindi wa pointi tatu.“Tunaamini mchezo utakuwa mgumu kwani tutakuwa ugenini tunajua na wao wamejipanga lakini maandalizi yetu tumejipanga kutafuta pointi tatu muhimu na mnajua ni mchezo wa kiporo sasa ili tuzidi kujiweka nafasi bora lazima tupate ushindi,” alisema Mkwasa."
f96fefc70c2a918d4043028e4b3c8f675ec2df36," Hayo yalibainishwa jijini Dar es Salaam jana na Spika wa Bunge hilo kwa niaba ya wabunge hao, Dk Margaret Zziwa wakati walipofanya ziara kwenye bandari ya Dar es Salaam, kuona jinsi kazi zinavyoendeshwa.Zziwa alisema ni wazi kwamba TPA na TRA wanafanya kazi nzuri inayohitaji pongezi na kwamba kwa ufanisi huo wameona mafanikio ya kuwa na jumuiya hiyo.Alishauri nchi za jumuiya hiyo ambazo hazina reli zinazofanya kazi kuhakikisha zinafufuliwa au kujengwa na kuhakikisha zinajengwa na kuunganisha na reli za nchi nyingine ili kufanikisha huduma za uchukuzi na usafirishaji wa mizigo kutoka na kwenda bandarini.Kwa upande wake, Kaimu Mkurugenzi Mkuu wa Bandari wa TPA, Awadh Massawe alisema ufanisi wa kazi bandarini umeongezeka na kwamba hivi sasa uondoshaji mizigo katika bandari hiyo hutumia kati ya siku mbili hadi tano, na kwamba hiyo inasaidia kupunguza gharama zisizo za msingi wa wafanyabiashara na ndani na wa nchi jirani.Hata hivyo, alisema pamoja na ufanisi wa sasa bado Mamlaka hiyo inakabiliwa na changamoto nyingi ikiwamo ya usafirishaji wa mizigo, ambapo kwa hivi sasa asilimia 99 ya mizigo yote bandarini inabebwa kwa njia ya magari.Akizungumzia mfumo mpya wa Himaya Moja ya Forodha (SCT) kwa Jumuiya ya Afrika Mashariki, Kamishna Mkuu wa TRA, Lusekelo Mwaseba alisema mfumo huo ulioanza kufanya kazi mwezi Julai mwaka huu, utapunguza gharama za wafanyabiashara na pia utaondoa ufanyaji mara mbili wa taratibu za uondoshaji mizigo."
f97c4493db2a81b0887ff0c0e4025eb896113453," UGANDA itaungana na mataifa mengine ya Jumuiya ya Afrika Mashariki katika utaratibu mpya uliokubaliwa na nchi wanachama wa jumuiya hiyo wa matumizi ya pasipoti za kisasa za kidijiti kuanzia Januari 2019.Pasipoti hizo ambazo zitawalazimu wananchi wa Uganda kugharamia zaidi ili kuzipata, watalipa Dola za Marekani 67 sawa na shilingi za Uganda 250,000, ikiwa ni ongezeko la asilimia 67 ya pasipoti zinazotumika sasa hivi zinazowagharimu wananchi shilingi za Uganda 150,000. Jumuiya ya Afrika Mashariki ilipitisha utaratibu wa matumizi ya pasipoti za kisasa za kidijiti katika jitihada za kuendana na wakati kwa sababu katika mataifa yaliyoendelea utaratibu huo ndio unaotumika.Uganda itaungana na nchi za Tanzania, Burundi na Kenya katika kukamilisha zoezi hilo na kuanza kuzitumia pasipoti hizo.Pasipoti ya kisasa ya Kenya inapatikana kwa dola za Marekani 45.5 sawa na shilingi za Kenya 4,550. Kwa upande wa Tanzania ambayo ilizindua pasipoti yake mapema mwaka huu, gharama ya kuipata pasipoti hiyo imeongezeka kutoka dola za Marekani 22 sawa na Sh 50,000 hadi dola za Marekani 65 sawa na Sh 150,000.Nchini Burundi, pasipoti hizo za kisasa zilizinduliwa mwishoni mwa mwaka jana ambapo zinapatikana kwa gharama ya dola za Marekani 134 ambazo ni sawa na faranga za Burundi 240,000. Pasipoti ya kisasa ya kidijiti ya Afrika Mashariki inatekelezwa na nchi zote za Afrika Mashariki ambazo ni Tanzania, Kenya, Uganda, Rwanda, Burundi na Sudan Kusini.Huo ni utekelezaji wa maelekezo ya mwaka 1997 ya Sekretarieti ya jumuiya hiyo ya kuwa na nyaraka ya kanda ya kusafiria inayoendana na iliyotangazwa na Umoja wa Afrika mwaka 2016. Sababu za pasipoti ya Uganda kuwa ghali zimetajwa kuwa ni kutokana na gharama za utengenezaji wa pasipoti hiyo kuwa juu. Msemaji wa Wizara ya Mambo ya Ndani, Jacob Simunyu alisema gharama hizo ni za muda na zimenuia kugharamia za uzalishaji wa pasipoti hizo.“Kama tungeamua kutumia bei ya zamani kwa kweli isingeweza kufidia gharama za utengenezaji kwa sababu ni ndogo ukilinganisha na gharama za kiwanda ambazo zipo juu,” alisema Simunyu akizungumza na wanahabari jijini Kampala.Kwa mujibu wa waziri huyo, pasipoti hizo zinatarajia kukidhi matakwa taratibu zilizowekwa na Shirika la Usafiri wa Anga la Kimataifa (ICAO). Sheria na taratibu za ICAO ni kuwa pasipoti lazima iwe na sehemu ya kidijiti inayotunza kumbukumbu za mtumiaji. Pasipoti hizi zina sehemu inayotumia kadi ya kidijiti inayoweza kusomeka katika mashine kwa ajili ya kuzijua kumbukumbu muhimu za mtumiaji.Serikali ya Uganda imewapa raia wake hadi Januari 2021 kama mwisho wa matumizi ya pasipoti za sasa hivi na kuanzia wakati huo zitatumika pasipoti hizi za kisasa tu, hivyo imewataka wananchi kujiandaa na mabadiliko hayo.Msemaji wa Serikali ya Uganda, Ofwono Opondo aliwaambia wanahabari jijini Kampala kuwa tarehe ya mwisho ya Januari 2021 iliwekwa na Jumuiya ya Afrika Mashariki kwa ushirikiano wa nchi zote wanachama.Kenya ambayo ilianza kutumia pasipoti mpya Septemba 2017 imeweka tarehe ya mwisho ya matumizi ya pasipoti ya zamani kuwa ni Agosti 2021 wakati Tanzania iliweka mwisho wa matumizi ya pasipoti ya zamani kuwa ni Januari 2020. Taarifa kutoka ndani ya Jumuiya ya Afrika Mashariki zinaonesha kuwa ni nchi ya Rwanda pekee ambayo haijaweka tarehe ya mwisho ya matumizi ya pasipoti za zamani."
f99ecb8f8a7402f194f1be29acf0e099a265f250,"['Ni mjadala amabao wa moto kwa kipindi kirefu.', 'Jambo ambalo limewafanya baadhi ya wachezaji nyota wa Afrika Barani Ulaya kupata wakati mgumu kuchagua baina ya klabu zao na mataifa yao. ', 'Mjadala ambao wengi waliamini hatimaye umefikia tamati mwaka 2019. ', 'Lakini mwaka 2021 mjadala huo utarejea tena kwenye duru za kandanda baina ya Afika na Ulaya.  ', 'Si jambo jengine bali ratiba ya mashindano ya Kombe la Mataifa ya Afrika. ', 'Mwaka 2019 mashindano hayo yalifanyika mwezi Juni kama ambavyo wachambuzi wengi ndani na nje ya bara walivyokuwa wakishauri kwa muda mrefu. ', 'Lakini kwa mwaka 2021 tarehe ya mashindano imerejeshwa mwezi wa Januari kama ilivyokuwa zamani. ', 'Mwezi Januari ni kipindi ambacho ligi za Ulaya zinakuwa katikati na ushindani unakuwa mkubwa, hivyo makocha wengi hawafurahii kuwaachia wachezaji wao nyota kurejea Afrika. ', 'Baadhi ya wachezaji wamewahi kususia moja kwa moja ama kutafuta sababu ili wasirejee kwenye mataifa yao mwezi Januari kulinda vibarua vyao kwenye klabu. ', 'Wachezaji hao nyota wa Afrika hukaa mpaka wiki tano na timu zao za taifa na hukosa mpaka michezo mitano ya ligi na klabu zao. ', 'Mwezi Juni nikipindi kinachopendwa kwa kuwa ligi nyingi za Ulaya huwa kwenye mapumziko. ', '""Kwa kweli ratiba hiyo (ya mwezi Januari) inakuathiri mno unapofikiria kuwasajili wachezaji kutoka Afrika,"" kocha wa zamani wa Tottenham Harry Redknapp ameiambia BBC.', '""Na kwa hakika (wakirudi) baada ya michuano wanakuwa si kama walivyoondoka. Huwa hawarudi katika kiwango chao baada ya mashindano,"" amesisitiza.  ', '""Unaposajili wachezaji, unalifikiria hilo na itakuwaje akienda kwenye mashindano ya Afrika, wakati mwengine unaamua: \'wacha nimuache mchezaji huyu\'."" ', 'Vinara wa Ligi ya EPL Liverpoolmathalani wanaweza kuwakosa nyota wao tegemezi watatu  kutokana na mabadiliko hayo mwakani ambao ni  Sadio Mane,  Mohamed Salah na Naby Keita kwa mwezi mmoja.', 'Shirikisho la Kandanda Africa (CAF) lieeleza kuwa mashindano yajayo yatafanyika nchini Cameroon kati ya Januari 9 mpaka Februari 6. ', 'Kwa mujibu wa CAF uamuzi huo umefikiwa baada ya kupata ripoti kutoka Cameroon zinazoeleza kuwa kipindi cha Juni kitakuwa kigumu kwa hali ya hewa. ', 'Mabadiliko hayo pia yanamaanisha kuwa mashindano ya Afrika hayataangukia katika wakati sawa na mashindano ya kombe la dunia la vilabu litakalofanyika Uchina Juni 2021. ', 'Endapo mataifa yao yote yatafuzu, hawa ndio wachezaji wa Afrika ambao kwa sasa wanachezea katika vilabu vya Ligi ya Primia ambao wanaweza kuondoka na kwenda kuwakilisha mataifa yao: ', 'Arsenal - Pierre-Emerick Aubmaeyang (Gabon), Nicolas Pepe (Ivory Coast), Mohamed Elneny (Misri - kwa sasa yupo kwa mkopo Besiktas)', 'Aston Villa - Marvelous Nakamba (Zimbabwe), Trezeguet (Misri), Jonathan Kodjia (Ivory Coast), Ahmed Elmohamady (Egypt)', 'Brighton - Leon Balogun (Nigeria), Yves Bissouma (Mali), Gaetan Bong (Cameroon), Percy Tau (Afrika Kusini - kwa sasa yupo kwa mkopoBrugge)', 'Crystal Palace - Jeffrey Schlupp (Ghana), Cheikhou Kouyate (Senegal), Jordan Ayew (Ghana), Wilfried Zaha (Ivory Coast)', 'Everton - Alex Iwobi (Nigeria), Jean-Philippe Gbamin (Ivory Coast), Oumar Niasse (Senegal), Yannick Bolasie (DR Congo - kwa sasa yupo kwa mkopo Sporting Lisbon)', 'Leicester City - Kelechi Ịheanachọ (Nigeria), Wilfred Ndidi (Nigeria), Daniel Amartey (Ghana), Islam Slimani (Algeria - ckwa sasa yupo kwa mkopo Monaco), Rachid Ghezzal (Algeria - kwa sasa yupo kwa mkopo Fiorentina)', 'Liverpool - Naby Keita (Guinea), Mohamed Salah (Misri), Sadio Mane (Senegal). Joel Matip (Cameroon) amestaafu soka la kimataifa.', 'Manchester City - Riyad Mahrez (Algeria)', 'Manchester United - Eric Bailly (Ivory Coast)', 'Newcastle - Christian Atsu (Ghana), Henri Saivet (Senegal)', 'Southampton - Moussa Djenepo (Mali), Sofiane Boufal (Morocco), Mario Lemina (Gabon - kwa sasa yupo kwa mkopo Galatasaray)', 'Tottenham - Victor Wanyama (Kenya), Serge Aurier (Ivory Coast)', 'Watford - Isaac Success (Nigeria), Ismaila Sarr (Senegal)', 'West Ham - Arthur Masuaku (DR Congo)', 'Wolves - Romain Saiss (Morocco)']"
f9a70cb56054490c7c5833769b94f5e1fc8b9614," SUZAN Michael ‘Pretty Kindy’ na Rukia Juma ni miongoni mwa wasanii wa muziki na filamu waliopitia changamoto ya rushwa ya ngono ili kupata mafanikio ya haraka kitendo ambacho hawataki wengine wakipitie.Wasanii hao walitoa ushuhuda kwenye kilinge cha Mtandao wa Wasanii Wanawake Tanzania kilichofanyika kwenye ukumbi wa Baraza la Sanaa la Taifa (BASATA) katika kuadhimisha Siku ya Wanawake duniani.Suzan amesema wakati anatoka Mwanza, kuja Dar es Salaam alidhani itakuwa rahisi kufikia ndoto yake ya kuwa msanii maarufu mwenye mafanikio ila aliishia kutumika kingono.“Nilitamani kuwa msanii mkubwa sikujua nianzie wapi, nilikutana na watu wengi walioniahidi kunisaidia, wakanitumia kingono bila kufikia lengo, matokeo yaliyofuata nilijikuta nasafirishwa India kwa madai kuna kazi na ndipo nikajikuta natumikishwa katika biashara ya kujiuza,” alisema.Alisema kutokana na maumivu aliyopitia hatopenda kiwatokee hasa wasichana wanaotafuta mafanikio katika maisha ya sanaa bali wasome kwa bidii na kuwa wenye msimamo.Rukia alisema “Nakumbuka miaka mitano iliyopita nikiwa katika kundi la Upendo, mmoja wa waongozaji aliniambia ili nipate nafasi ni lazima nikalale naye hivyo nilikubali, baadaye tulishindwana kwasababu alitaka tufanye kinyume na maumbile,”.Msanii huyo alikuwa akisimulia huku analia akisema kitendo hicho kilimkimbiza kwenye nyumba ya kulala wageni huku akipiga kelele na kuamua kuachana na kazi hiyo kwa muda.Mmoja wa wadau na Makamu Mwenyekiti wa Chama cha Sanaa za Maonyesho Tanzania Betty Kazimbaya amesema hata kwenye nafasi za uongozi kwenye siasa hayo mambo yapo, kinachohitajika ni msimamo tu.“Nakumbuka wakati nagombea Udiwani baadhi ya wanaume walitaka kuniangusha, nilipoteza nafasi lakini sikukata tamaa wala kutoa rushwa ya ngono niliendelea kusimamia ninachokiamini,”amesema na kuongeza kuwa anatembea kifua mbele akijiamini kuwa anaweza kufanya chochote.Mhadhiri wa Chuo Kikuu cha Dodoma Dk. Asha Salimu amesema changamoto iliyopo ni kwamba baadhi ya wasanii wanachukulia rushwa ya ngono kama kigezo cha mafanikio yao na kuwataka kujiamini kwa kile wanachokifanya badala ya kutegemea hayo.Katibu Mtendaji wa Basata Godfrey Mngereza amesema suala hilo halipo tu katika sanaa bali hata nyanja ya elimu na kuwataka Mtandao wa Wasanii Wanawake Tanzania kushirikiana nao kutoa elimu kwa wasichana ili wajitambue mapema.“Samaki mkunje angali mbichi, kwa vile tuna program za wanafunzi tupeleke elimu shule za msingi na sekondari watambue rushwa ya ngono sio njia ya kufikia mafanikio, tuwajengee waamini kuwa wana uwezo wa kufanya vizuri katika masomo yao bila kusukumwa na wanaume,”alisema."
f9e5c8ba26def6b138155b99caf13629472ad9a1," WAZIRI Mkuu, Kassim Majaliwa ametaka Watanzania wanaoweza kuunganisha nguvu na wawekezaji kutoka nchi wanachama wa Jumuiya ya Maendeleo Kusini mwa Afrika (SADC), kufanya hivyo kwa kuwekeza kwenye viwanda vikubwa.Aidha, Majaliwa aliyeeleza kuvutiwa na Maonesho ya Wiki ya SADC, amesisitiza Watanzania kutumia maonesho ya viwanda ya SADC kukaribisha wageni kwa ukarimu, kutangaza mambo mazuri ya nchi ikiwamo vivutio vya utalii.Alitoa mwito huo jana jijini Dar es Salaam baada ya kutembelea mabanda ya maonesho na kujionea bidhaambali mbali, zinazooneshwa na washiriki kutoka nchi wanachama wa jumuiya. Waziri Mkuu alisema kupitia maonesho hayo, nchi wanachama wa jumuiya wanayo fursa ya kuanzisha viwanda nchini. SADC inaundwa na nchi 16.“Watanzania mnaoweza kuunganisha nguvu na nchi wanachama huu ndiyo wakati,” alisema Majaliwa na kusisitiza kuwa maonesho hayo ni fursa kubwa ya upatikanaji masoko ya bidhaa mbali mbali miongoni mwa nchi wanachama.Akipongeza maonesho hayo, alisema ameona bidhaa za aina mbali mbali zinazozalishwa nchini zikiwa kwenye kiwango cha ubora wa hali ya juu, jambo aliloshauri Watanzania kujitokeza kwa wingi kujionea.Alisema ni vyema watanzania wakatembelea kuona wengine wanafanyaje na pia kujionea bidhaa ambazo wapo baadhi ambao hawafahamu kama zinazalishwa nchini.Miongoni mwa bidhaa zitokanazo na viwanda vikubwa, vya kati na vidogo zinazooneshwa ni pamoja na nguo, vyakula, kazi za mikono na bidhaa za ngozi.“Ni fursa kubwa kwetu Tanzania kutumia nafasi hii kutangaza biadhaa zetu za ndani,” alisema.Alisisitiza kuwa ni wakati mzuri wa kuhakikisha nchi inaendelea kuhamasisha wawekezaji wa nje kuja kuwekeza nchini kwani mazingira ni mazuri.Kupitia maonesho hayo, Majaliwa alisema Tanzania inao uwezo mkubwa wa teknolojia ya kuendesha mitambo na upatikanaji wa mazao. Alitoa mfano wa miwa na kusema Tanzania haina shida ya sukari kwani fursa ipo nchini.Akisisitiza ukarimu kwa wageni waliofika kushiriki maonesho hayo, alisema “maandalizi yote yamekamilika kwa kiasi kikubwa. Watanzania tutumie nafasi hii kuwakaribisha kwa ukarimu. Tutangaze vivutio vya utalii.”Alitaja vivutio vya utalii kama vile mbuga za wanyama, mlima Kilimanjaro, fukwe na eneo la Oldupai Gorge ambalo ndilo chimbuko la binadamu, akisema ni wakati mzuri wa kuhakikisha wageni wanayafahamu na kuelewa yalipo.Alitoa mfano wa mlima Kilimanjaro kuwa wapo watu wengine ambao wamekuwa wakitangaza kuwa ni wao. “Watanzania ni fursa kutangaza mambo yote nchini ikiwamo uwekezaji,” alisisitiza.Alisema inafahamika kwamba Wizara ya Maliasili na Utalii inafanya kazi ya kutangaza utalii na vivutio vilivyopo lakini kwa kipindi hiki cha mkutano kila Mtanzania kwa nafasi yake anapaswa kuutangaza kwa wageni.Maonesho ya viwanda ya SADC yalifunguliwa juzi na Rais John Magufuli ambaye alihimiza nchi wanachama kujizatiti kuwekeza kwenye viwanda.Wageni kutoka nchi wanachama wanaendelea kuwasili nchini kushiriki maonesho hayo yatakayofungwa kesho na Rais wa Zanzibar, Dk Ali Mohamed Shein. Baadaye watawasili wakuu wa serikali na nchi za SADC kwa ajili ya mkutano wao wa 39 utakaofanyika Agosti 17 na 18."
f9f6428b55eaf0222f5de2895f304c56a6ea6779," KLABU ya Juventus imethibitisha kuwa mshambuliaji wake Cristiano Ronaldo amepata maumivu madogo ya nyama za paja wakati akiitumikia timu yake ya taifa ya Ureno, lakini hayuko katika hatari ya kuukosa mchezo wa mwezi ujao wa robo fainali wa Ligi ya Mabingwa wa Ulaya dhidi ya Ajax.Mchezaji huyo mwenye umri wa miaka 34 alipata maumivu hayo baada ya dakika 30 wakati timu ya taifa ya Ureno ikicheza mchezo wa kufuzu kwa Kombe la Mataifa ya Ulaya, Euro 2020, dhidi ya Serbia Jumatatu, mchezo ambao ulimalizika kwa sare ya 1-1. Taarifa iliyotolewa na klabu ya Juventus juzi ilisema: ‘Cristiano Ronaldo alifanyiwa vipimo vya afya, ambavyo vimethibitisha kuwa alipata maumivu madogo upande wa mguu wake wa kulia.‘Atakuwa chini ya uangalizi na anatarajiwa kufanyiwa vipimo zaidi ili kujua lini atarejea katika mechi za ushindani.’ Nahodha huyo wa Ureno aliumia wakati akiwahi pasi na kupata maumivu upande wa kulia wa mguu wakati wa kipindi cha kwanza cha mchezo huo Jumatatu. Mara baada ya kuumia alikwenda katika benchi la wachezaji wa akina na nafasi yake ilichukuliwa na Pizzi.Juventus inakabiliwa na mechi ya Ligi Kuu ya Italia ya Serie A dhidi ya Empoli itakayofanyika Jumamosi, huku mechi dhidi ya Cagliari na AC Milan zitarajia kupigwa mapema mwezi ujao. Baadae kibibi hicho kizee cha Turin kitakabiliana na Ajax katika mchezo wa robo fainali wa Ligi ya Mabingwa wa Ulaya utakaofanyika Amsterdam, Uholanzi Aprili 10."
fa0d2384c45d1928905ff94dbfaf40debf0d4253," HUENDA Tanzania ikatema uenyeji wa mashindano ya mbio za nyika ya Afrika baada ya maandalizi yake kusuasua hadi sasa, imeelezwa.Tanzania imepewa uenyeji wa kuandaa mashindano hayo yatakayofanyika nchini Machi au Aprili mwakani na hadi sasa haijajulikana yatafanyikia mkoa gani, licha ya awali kutangazwa yangefanyikia Moshi au Arusha.Katibu Mkuu wa Shirikisho la Riadha Tanzania (RT), Wilhelm Gidabuday alikiri hatari ya Tanzania kupokonywa uenyeji huo kutokana na kutokuwa makini katika maandalizi yake, kwani hadi sasa hawajaunda Kamati ya Maandalizi (Local Organizingi Committee).Alisema ni kweli RT bado haijaunda Kamati ya Maandalizi na wamekuwa pia wakitofautiana wenyewe kwa wenyewe kuhusu mahali ambako yatafanyikia mashindano hayo ambayo hufanyika kila baada ya miaka miwili.Alisema hadi sasa RT ipo ipo tu haijakaa kujadili na kukubaliana wapi yatafanyikia mashindano hayo kati ya Moshi, Arusha na Dar es Salaam na kushangaa kwanini baadhi ya viongozi wanashinikiza mashindano hayo kutaka kufanyika mkoa mpya wa Simiyu.Alisema kuwa baadhi ya wadau wa riadha pamoja na wajumbe wa RT walikwenda Simiyu hivi karibuni kuangalia kama mkoa huo unaweza kuandaa mbio hizo za nyika za Afrika, lakini hadi sasa hajapewa ripoti yoyote kuhusu ziara hiyo.Alisema kuwa muda umebaki mfupi na haitakuwa ajabu kama Tanzania itapokonywa uenyeji wa mbio hizo za nyika za Afrika zitakazofanyika Machi au Aprili mwakani.Alisema ni aibu kwa Tanzania kupokonywa uenyeji wa mbio hizo kwani zingesaidia kuitangaza nchi katika mchezo huo na sekta ya utalii kwa ujumla.Makamu wa Pili wa Rais wa RT (Ufundi), Dk Hamad Ndee alipoulizwa kuhusu mbio hizo za nyika za Afrika alisema bado anasubiri taarifa kutoka kwa wale waliokwenda Simiyu, na bado hawajaunda Kamati ya Maandalizi.Aidha, Shirikisho la Riadha la Afrika (CAA) limefutilia mbali baadhi ya matokeo ya mashindano ya riadha ya Afrika yaliyofanyika mwaka jana jijini Asaba, Nigeria kutokana na kutokamilika kwa miundo mbinu iloyotumika kuchezewa mbio hizo.Kwa mujibu wa taarifa ya CAA iliyopatikana jijini Dar es Salaam jana, imesema hakuna matokeo ya mbio za uwanjani yatakayokubaliwa michezo yote ya miruko na mitupo inakubaliwa isipokuwa ule wa kuruka juu kwa upondo na tufe. CAA ambayo imeomba radhi kwa kufuta matokeo hayo, imesema kuwa mchezo wa kutembea wenyewe matokeo yake hayajafutwa kutokana na kuchezewa nje ya uwanja.Aidha, Gidabuday mwaka jana alilamikia maandalizi mabovu ya mashindano hayo ya riadha ya wakubwa nchini Nigeria na kuandika barua kwa CAA na nakala kwenda Shirikisho la Kimataifa la Vyama"
fa50fa69d3ae1e883988b98d3b6384362440bf20," MAMLAKA ya Majisafi na Usafi wa Mazingira mjini Moshi (MUWSA), imekuwa mshindi wa jumla kati ya mamlaka nane zilizoshindanishwa na Jumuiya ya Taasisi za Udhibiti wa Sekta ya Maji zilizopo nchi za Mashariki na kusini mwa Afrika (ESAWAS).Aidha, katika robo ya mwaka 2018/19 mamlaka 33 zimekusanya Sh bilioni 91.2 ambayo ni sawa na asilimia 25 ya makisio, yaliyowekwa ya kuwataka wakusanye Sh bilioni 364.8.Hayo yalibainishwa jana jijini hapa na Katibu Mkuu Wizara ya Maji, Profesa Kitila Mkumbo kwenye mkutano wa waandishi wa habari, uliolenga kuipongeza mamlaka hiyo. Jumuiya hiyo inaundwa na wanachama wanane kutoka katika nchi za Kenya, Msumbiji, Rwanda, Tanzania, Lesotho, Zambia, Burundi na Zanzibar. “Mkutano mkuu wa taasisi hiyo uliofanyika Novemba 30, mwaka huu, uliitangaza rasmi Mamlaka ya Majisafi na Usafi wa Mazingira Moshi kuwa mshindi wa jumla baada ya kupata asilimia 79.9 za alama.“ Katika mchakato huo, Taasisi ya ESAWAS iliyoanzishwa mwaka 2007, ilishindanisha mamlaka moja bora kutoka nchi wanachama na kumpata mshindi wa jumla kwa mwaka wa fedha 2016/17 na imekuwa ikitumia vigezo vya ubora wa huduma, ufanisi wa kiuchumi na uendelevu wa mtoa huduma,” alisema. Hapa nchini, MUWSA ilikuwa mamlaka bora katika utoaji wa huduma ya maji mwaka 2016/17.Profesa Mkumbo alisema MUWSA ilifuatiwa na WASAC ya Rwanda iliyopata asilimia 77.4 na Nyeri ya Kenya iliyopata asilimia 70.8. Alisema MUWSA imekuwa mshindi wa kwanza katika eneo la uendelevu wa huduma kwa kupata asilimia 94.6, huku ikishika nafasi ya pili katika eneo la ubora wa huduma kwa kupata asilimia 87.5 na eneo la ufanisi wa kiuchumi ikiwa na asilimia 53.8.Mkurugenzi wa MUWSA, Joyce Msiru alisema mafanikio hayo, yametokana na ushirikiano ulipo kati ya watendaji wa mamlaka yake, bodi ya wakurugenzi na wananchi. Alisema MUWSA imekuwa na upotevu mdogo wa maji, kutokana na ushirikiano wa wananchi, ambao wamekuwa mstari wa mbele kulinda miundombinu. Msiru alisema katika ukusanyaji wa mapato, wamekuwa wakikusanya asilimia 95 na asilimia 5 inayobaki ni kutokana taasisi za umma kuchelewa kulipa ankra za maji."
faa4b306d93fd9e4b1a6303ba9c7752b30afb12b,".Msanii NASEEB Abdul Maarufu kama Diamond Platnumz ametajwa kwenye orodha ya wasanii 10 wakubwa zaidi Barani Afrika Kwenye Orodha iliyotajwa na Shirika la Habari CNN pia wametajwa ‘African Giants’ wengine kama Burna Boy, Davido, Wizkid, Yemi Alade, Tiwa Savage, Mr Eazi, Sho Madjozi, Busiswa Gqulu na SlapdeeDiamond Platnumz ametajwa kwenye orodha hiyo kufuatia Ukubwa wa nyimbo zake na alizoshirikishwa pamoja na Matamasha aliyoyafanya na Tuzo mbalimbali alizowahi kushinda huku wakitolea mfano Tuzo za MTV EMA za Mwaka 2015 ambapo Diamond aliweka rekodi kwa kuwa masanii wa kwanza Afrika kushinda tuzo hizo mbili ndani ya Usiku Mmoja."
faa9fcc129f5cc6f215ac5f02cb26eeaf5ae27bb," Mkurugenzi wa Bodi ya Wakurugenzi ya Shirika hilo, Profesa Cuthbert Mhilu alisema hivi karibuni kuwa fedha hizo zimetengwa kwa matumizi hayo katika mwaka wa fedha 2014/15, zikilenga zaidi kuwasaidia wakulima na wafanyabiashara wadogo.Kwa mujibu wa mkurugenzi huyo, mazao yatakayoboreshwa ni kahawa , chai, pamba, samaki, mboga na viungo.Alifafanua kuwa, fedha hizo zitatumika kutoa mafunzo na elimu, pamoja na utayarishaji wa viwango vya mazao hayo ya kilimo kwa wazalishaji walengwa kuhakikisha wananufaika na uzalishaji wao pamoja na kutoa mchango unaostahili kwa pato la taifa.Katika hatua nyingine, Mhilu alisema kupitia vyanzo vyake vya ndani, katika mwaka huo a fedha, shirika limetenga Sh milioni 200, kwa ajili ya kupima sampuli za bidhaa zinazozalishwa na wajasiriamali wadogo nchini, kuwapa elimu, kuwakagua na kuwapa nembo za ubora watakao kidhi vigezo vya viwango vinavyotakiwa."
fad1b1200b49dbbfe413c52b0fa05f68e24ad73c," NAIBU Waziri wa Fedha na Mipango, Dk Ashatu Kijaji ameiagiza Bodi ya Wataalamu ya Ununuzi na Ugavi (PSPTB) kusimamia sheria na kanuni bila woga ili kuleta tija na kudhibiti maadili na kuwachukulia hatua wataalamu wanaokiuka sheria na taratibu ikibidi wafutwe.Alisema hayo jana hapa akifungua Kongamano la Tisa la Wataalamu wa Ununuzi na Ugavi. Alisema katika jambo hilo, bodi inatakiwa kusimamia jambo hilo kwa makini bila woga.Alisema ripoti ya tathimini na utendaji wa PPRA kwa mwaka wa fedha 2017/2018 pamoja na mambo mengine inaonesha matokeo ya ukaguzi na viashiria vya rushwa katika taasisi au miradi inayotekelezwa kwa fedha za umma. Alisema tathimini inaonesha taasisi 13 na miradi 98 kati ya 60 na 3,763 kwa mtiririko huo ilibainika kuwa na viashiria vingi vya rushwa.Matokeo yanaonesha uzingatiaji wa sheria kwa taasisi zilizokaguliwa ni asilimia 74 sawa na mwaka jana chini ya malengo ya wastani wa 80. Alisema miradi iliyokaguliwa, ilipata asilimia 84.1 ikilinganishwa na 82.5 ya 2016/2018. Kwa matokeo hayo, viashiria vya rushwa, uzingatiaji wa sheria na thamani ya fedha si mzuri. “Tunatakiwa kujitafakari kama kweli tunafanya kazi kulingana na weledi wetu kama wataalam wa ununuzi wa umma na ugavi,” alisema.“Pia nakuagiza na bodi yako kuwachukulia hatua kali wataalamu wote wa ununuzi na ugavi wanaokiuka na watakaokiuka sheria na taratibu za ununuzi na ugavi, ikibidi wafutwe kwenye rejista ya wataalamu kama ilivyoelekezwa kwenye sheria iliyounda bodi,” alisema.Dk Kijaji alisema mchango wa taaluma ya ununuzi na ugavi ni muhimu kuhakikisha dhima hiyo inafikiwa kwa ufanisi wa hali ya juu. Alisema wataalamu wana jukumu kusimamia mnyonyoro wa ununuzi na ugavi katika taifa.Mwenyekiti wa Bodi ya PSPTB, Sista Hellen Bandio alisema mwaka huu wanajadili ubunifu katika ununuzi na ugavi inavyoweza kuwa nyenzo katika maboresho ya miundombinu.Alisema kukidhi sheria ya PSPTB, taasisi 200 zilikaguliwa Mwanza, Mbeya, Lindi, Mtwara, Kilimanjaro, Tabora, Dar es Salaam na Arusha. Alisema hadi Desemba mosi mwaka huu, Bodi imesajili wataalamu 10,863 katika ngazi mbalimbali na imesajili vituo vya mafunzo na kampuni za ushauri katika ununuzi na ugavi 38. Wahitimu 1,324 wamefaulu mitihani ya Bodi na kutunukiwa vyeti katika ngazi mbalimbali."
fae51efe623604c00002e037903e85e696f42748," PAMOJA na kuruhusu machinjio ya ng’ombe na mbuzi ya Mbalizi kuendelea kutumika, Mkuu wa Mkoa wa Mbeya, Albert Chalamila amekiri kuwa machinjio hayo yanahatarisha afya ya wakazi wanaoishi kuzunguka eneo hilo.Chalamila pia amekiri kuwa kutokana na shughuli zinazoendeshwa mahali hapo, kwa sasa eneo la machinjio hayo halitoshelezi mahitaji na lazima jitihada za haraka zifanywe ili kupata suluhisho la kudumu. Mkuu huyo wa mkoa alibainisha hayo alipozungumza na wakazi wa mji wa Mbalizi jana hususani wachinjaji wanaofanya shughuli zao kwenye machinjio hayo ambayo sehemu ya uchafu ikiwemo vinyesi vya wanyama na damu vinatiririka kuingia ndani ya Mto Mbalizi unaotumiwa na wakazi wa maeneo jirani.Chalamila alitaja miongoni mwa magonjwa yanayoweza kulipuka kutokana na hali iliyopo sasa iwapo jitihada za haraka na za mara kwa mara za kutibu mabwawa ya uchafu hazitafanyika kuwa ni magonjwa ya kuhara ya tumbo na ugonjwa wa kipindupindu ambao ulilipuka mwaka jana kwenye machinjio hayo. “Kwa sasa hatuna namna maana tukisema tuwazuie kufanya shughuli za uchinjaji hapa wakati hatujawatafutia eneo mbadala tutakuwa hatuwatendei haki. “Muhimu kwa halmashauri wakati mnaenelea na shughuli zenu waharakishe kuja kuyatibu mabwawa ili uchafu usiendelee kutiririka mtoni na kuhatarisha maisha ya wakazi wa eneo hili na hata walaji wa kitoweo kinachotoka hapa,”alisema Chalamila.Alisema ingawa eneo ni dogo kwa sasa lakini bado litaendelea kutumika wakati machinjio ya kisasa yanayojengwa Utengule Usongwe yatakapokamilika. “Nimeambiwa msimu wa sikukuu hizi zilizopita zaidi ya ng’ombe 100 na bumzi 90 walichinjwa sasa kwa mazingira haya ni mahali padogo, ila cha kufanya ni kutibu kwanza mabwawa ya maji machafu yatokayo hapa wakati ujenzi wa machinjio ya kisasa kule Utengule yakiendelea,”alisema Chalamila. Hata hivyo, baada ya kuona machinjio hayo alitembelea machinjio ya Utengule na kuona kazi inayofanywa na kusema ipo haja ya serikali kuona haja ya kutoa fedha zilizobaki Sh milioni 900 ili kuukamilisha kuliko kuendelea kusuasua kwa muda jambo linalouhatarisha mradi.Alisema ni vyema pia mradi huo ukawa endelevu kwa kuwa na sehemu ya kusindika mazai ya mifugo ili mradi huo ulete tija na kuwa chanzo cha mapato kwa halmashauri. Hata hivyo, aliagiza halmashauri ya Wilaya ya Mbeya itafute fedha Sh milioni 168 zinazohitajika ili kazi ya uchinjaji ianze. Mkuu wa Wilaya ya Mbeya, Willium Ntinika alisema malalamiko ya wakazi wa eneo linalozunguka machinjio ya Mbalizi ni ya muda mrefu na jitihada mbalimbali zimekuwa zikifanyika ili kuwanusuru na athari za uharibifu wa mazingira ya Mto Mbalizi unaotokana na uchafu wa machinjio kuingia mtoni."
fb8af0fb2929fd10c1618b398351b3f3f20a2e0b," MVUTANO umeibuka kati ya Mkuu wa Mkoa wa Mara, Adam Malima na madiwani wa Halmashauri ya Wilaya Tarime Vijijini kuhusu fedha Sh bilioni 9.5 ambazo halmashauri hiyo ilipokea kutoka kwa Mgodi wa Dhahabu wa North Mara ulioko Nyamongo kwa ajili ya huduma za maendeleo wilayani humo, lakini zikatumiwa vibaya.Madiwani wa Tarime Vijijini chini ya Mwenyekiti wao ambaye ni Mwenyekiti wa Halmashauri hiyo, Moses Yomami wamekiri kupokea Sh bilioni 9.3 na kupata hati safi kwa muda huo wa miaka mitatu, huku Malima akiagiza kupitia kila mradi uliotekelezwa na fedha hizo.Wiki iliyopita, Malima alimuagiza Mkuu wa Wilaya ya Tarime, Charles Kabeho kwa kushirikiana na Taasisi ya Kuzuia na Kupambana na Rushwa (Takukuru) na kamati iliyoundwa kufatilia fedha hizo kupitia miradi iliyotekelezwa ili kubaini iliyokamilika na kiasi cha fedha kilichotumika kwa kila mradi.Yomami na baadhi ya madiwani walisema hawapingi kupokea fedha za huduma kutoka Mgodi wa Acacia North Mara, lakini kiasi alichodai mkuu wa mkoa cha Sh bilioni 9.5 sio kweli.“Sisi tumepokea Sh bilioni 9.3 na fedha hizo tulizielekeza katika miradi mbalimbali huko vijijini ikiwemo ya visima vya maji, barabara, zahanati na vyumba vya madarasa tumekuwa tukipata hati safi baada ya kukaguliwa hesabu zetu na CAG tutatoa ushirikiano kukagua miradi hiyo,” alisema Yomami.Baadhi ya madiwani wakiwemo wa Chama Cha Mapinduzi (CCM) na wananchi ambao hawakutaka kutaja majina yao waliohojiwa na gazeti hili, walidai Halmashauri ya Tarime Vijijini ni moja ya halmashauri nchini yenye mapato na makusanyo makubwa ya mapato hata katika Mkoa wa Mara kwani ina vyanzo vingi.Vyanzo hivyo ni ushuru wa soko kuu la Sirari upande wa nafaka ikiwemo mchele na matunda, ushuru wa magari kituo cha forodha Sirari, minadi ya mifugo Mtana, Keamakorere, Nyamongo, Nyamwaga na magulio; kuna kampuni zaidi ya nane zinazofanya kazi katika Mgodi wa Acacia North Mara ambazo zinatakiwa kulipa huduma mamilioni ya fedha ambazo hazijatajwa zinakwenda wapi.Pia kuna fedha zilitolewa Sh milioini 600 kwa ajili ya kukarabati stendi ya mabasi Kijiji cha Ngerengere kilometa moja kutoka mji wa Sirari ambapo stendi hiyo haijakarabatiwa, na fedha hazijulikani zimeenda wapi.Pia madiwani hao na wananchi wamehoji zilipo Sh milioni 200 zilizotolewa na Shirika la Hifadhi ya Taifa (Tanapa) kwa ajili ya madiwani kufanya ziara ya kutembelea mbuga ya Serengeti tangu mwaka jana, ambazo walidai kutaka kununuliwa mashine ya kuchimba visima, lakini hakuna kilichofanyika.Aidha, walidai halmashauri ina upungufu wa vyumba vya madarasa 47, hali inayochangia wanafunzi waliofaulu kuingia kidato cha kwanza mwaka huu kukwama wakiwa nyumbani.Walimuunga mkono mkuu wa mkoa Malima akaze kamba kufuatilia miradi na fedha za umma kwani hujuma ni kubwa inayofanywa na baadhi ya watumishi na madiwani wa halmashauri hiyo ya Tarime Vijijini."
fbee24aaeb8eb97751d8295e2ebdf1487796e59c," SARE zinaonekana kutawala katika mechi nyingi za Ligi ya Mabingwa na zile za Shirikisho Afrika kwa klabu za Afrika Mashariki, baada ya mechi za ufunguzi wa msimu huu wikiendi iliyopita.Kwa michuano yote hiyo miwili, jumla ya sare saba zimepatikana kutoka jumla ya mechi 12 zilizochezwa za Ligi ya Mabingwa Afrika na zile ya Kombe la Shirikisho.Jumla ya sare nne za bila kufungana huku kukiwa na sare mbili ambazo timu zimefungana kwa kutoka sare ya bao 1-1, ambazo ni Yanga ilivutwa shati na Township Rollers ya Botswana kwenye Uwanja wa Taifa katika Ligi ya Mabingwa, huku Rayon Sports ya Rwanda nayo ilitoka sare kama hiyo dhidi ya Al Hilah ya Sudan.Kwa matokeo ya suluhu, mabingwa wa Tanzania Bara, Simba, wenyewe waliilazimisha sare ugenini dhidi ya UD Songo ya Beira, Msumbiji huku Aiger Noir ya Burundi ikitoka sare dhidi ya Gor Mahia ya Kenya katika mchezo uliofanyika Burundi.Suluhu nyingine zilipatikana kutoka katika mechi za Kombe la Shirikisho Afrika wakati timu ya Mogadishu City ya Somalia dhidi ya Malindi ya Zanzibar katika mchezo uliopigwa kwenye Uwanja wa Amaan, wakati KMC ikilazimisha sare ugenini dhidi ya AS Kigali ya Rwanda.Timu zilizopoteza kwa ukanda huu wa Afrika Mashariki ni KCCA ya Uganda baada ya kufungwa 3-2 na African Stars ya Namibia katika Ligi ya Mabingwa na Lukinzo FC ya Burundi ilipofungwa mkono (5-0) dhidi ya Triangle United ya Zimbabwe na Azam ya Tanzania Bara ilifungwa 1-0 dhidi ya Fasil Ketema ya Ethiopia zote Kombe la Shirikisho.Katika ukanda huo wa Afrika Mashariki timu pekee iliyoshinda mwishoni mwa wiki ni ile ya Proline FC ya Uganda baada ya kuibuka na mabao 3-0 dhidi ya Master Security ya Malawi katika mchezo uliochezwa Uganda.Kutokana na matokeo hayo, jumla ya mabao saba yalifungwa na timu hizo, huku wakifungwa 13 katika jumla ya mechi 12 za raundi ya awali za michuano hiyo miwili mikubwa ya klabu barani Afrika.Kwa hiyo, matokeo hayo yanadhihirisha kuwa timu nyingi katika ukanda wa Afrika Mashariki zilikuwa na safu butu ya ushambuliaji, hivyo zinahitaji kujiimarisha zaidi ili ziweze kutinga raundi inayofuata.Pamoja na uwingi wa timu za Afrika Mashariki huenda zikaanza kupungua katika raundi inayofuata na nyingi kushindwa kufuzu kwa hatua ya makundi ya mashindano hayo ya Afrika.Ni wazi timu hizo zinahitaji kufanya maboresho kwenye safu ya ushambuliaji na changamoto nyingine ndogondogo zilizojitokeza kwenye michezo yao ya awali kama wanahitaji kuendelea kufanya vizuri.Mechi za marudiano za Ligi ya Mabingwa na zile za Shirikisho la Afrika, zinatakuwa kupigwa wiki mbili zijazo, kati ya Agosti 23 hadi 25, ambapo washindi wa jumla kwa mechi zote mbili, watasonga mbele.Katika msimu ulioita Simba ilifikia hatua ya robo fainali Ligi ya Mabingwa wa Afrika wakati Gor Mahia ilitolewa katika nusu fainali ya Kombe la Shirikisho la Afrika huku KCCA walitolewa hatua ya makundi."
fc280ce20d6b5d89f549c0487e855bced7e2b6e8," SHIRIKISHO la Soka Tanzania (TFF) limeteua Kamati ya watu 14 itakayoongozwa na Mkuu wa Mkoa wa Dar es Salaam, Paul Makonda kwa ajili ya kampeni yasaidia timu ya Taifa ya Tanzania ‘Taifa Stars’.Taifa Stars inatarajiwa kucheza mchezo wa mwisho wa kufuzu Kombe la Mataifa ya Afrika (Afcon) Machi 22, mwaka huu dhidi ya Uganda Dar es Salaam utakaotoa mwelekeo juu ya safari yao ya kufuzu kwa fainali za mwaka huu zitakazofanyika Misri.Katika Kundi L, lenye timu nne, Uganda peke yake tayari imeshafuzu ikiwa na pointi 13, huku timu tatu kwa maana ya Tanzania yenye pointi tano, Lesotho tano na Cape Verde nne, kila mmoja ikiwa na nafasi iwapo itafanya vizuri katika mechi zao za mwisho.Kwa mujibu wa taarifa ya TFF, iliyotumwa jana kwa vyombo vya habari na Ofisa Habari na Mawasiliano wa shirikisho hilo, Clifford Ndimbo, Katibu wa Kamati hiyo ni Mhandisi Hersi Said.Wengine maarufu walioteuliwa ni mwekezaji wa Simba Mohamed Dewji, Farouk Barhoza, aliyekuwa Mwenyekiti wa Simba Salum Abdallah, Mohamed Nassoro, Patrick Kahemele, Abdallah Bin Kleb,Teddy Mapunda, Msemaji wa Simba Haji Manara, Philimon Ntaihaja, Farid Nahid, Faraji Asas na Mkuu wa Wilaya ya Arumeru Jerry Muro.Katika hatua nyingine, Rais wa TFF Wallace Karia ametuma salamu za rambirambi kwa familia ya mwamuzi mstaafu wa kimataifa Charles Mchau aliyefariki jana mkoani Kilimanjaro.“Nimepokea kwa mshtuko mkubwa kifo cha Mchau ambaye alikuwa bado anautumikia mpira wa miguu, kwa niaba ya TFF natoa pole kwa ndugu, jamaa na marafiki kwa kuondokewa na mpendwa wao, Mwenyezi Mungu awape subira na uvumilivu katika kipindi hiki kigumu cha majonzi,” amesema."
fc31d3ffa3a4852631c65578752d35c6c0d078ca," Promosheni ya Airtel Mkwanjika ni promosheni inayowapatia wateja wanne wa Airtel kila siku kuchaguliwa kupitia droo inayoendeshwa chini ya usimamizi wa bodi ya michezo ya kubahatisha nafasi ya kuingia kwenye kisanduku kinachopeperusha pesa.Pia kupewa dakika moja ya kujikusanyia pesa kisha kuondoka na mkwanja wao wa pesa taslimu.Akizungumza na waandishi wa habari, Ofisa Uhusiano wa Airtel , Jane Matinde alisema, “mpaka sasa tuna washindi 72 kutoka katika mikoa mbalimbali nchini, kati yao 44 wameshajishindia kiasi cha pesa walichoweza kujikusanyia ndani ya sanduku la pesa”.Akiwataja washindi hao, Matinde alisema washindi wa droo ya wiki ya tatu ni pamoja na Issa Salim Kiame kutoka mkoa wa Pwani, Joseph Malingo kutoka Zanzibar, Amina Yusufu na Hamisi Chande.Wengine ni Ashraf Jumanne, Edwin Mtei, Abdallah Mahambi, Simon Seleman, Abdallah Hamis, Saleh Mohmaed, Derick Shirima, Salumu Mgwela na Juma Mnende kutoka mkoa wa Dar es Salaam.Wamo Erastus Mutachuba na Justine Muganyizi kutoka Bukoba, Manyama Masata kutoka Sengerema Mwanza, George Christian, Mfumbi Vicent, Antony Mluge, Junior Haji kutoka mkoa wa Morogoro, Jessi Mlei mkazi wa Arusha, Bahati Muhawala mkazi wa mkoa wa Mbeya Pamoja na Annastazia Myengwa kutoka mkoa wa Mara.Ili kushinda mteja anachotakiwa kufanya kuingiza kwenye simu yake vocha au kununua muda wa maongezi kupitia Airtel Money au kununua vifurushi vya Airtel yatosha na namba yake itaingia moja kwa moja kwenye promosheni ya Airtel Mkwanjika."
fc4307ec4ff10f8eee99f8243c2acaa35bbcdfea," Waziri wa Nchi, Ofi si ya Rais, Tawala za Mikoa na Serikali za Mitaa, Selemani Jafo ameutaka uongozi wa Jiji la Dodoma kuandaa mpango mkakati wa kutangaza maeneo ya biashara na uwekezaji hususani katika miradi ya soko na kituo cha mabasi.Aidha, Mkuu wa Wilaya ya Dodoma, Patrobas Katambi amemthibitishia Rais John Magufuli kuwa jiji la Dodoma hakuna uongozi wa kiuongozi. Jafo aliagiza hayo alipofanya ziara ya kukagua miradi ya maendeleo katika jiji la Dodoma ikiwa ni pamoja na ujenzi wa soko la kisasa na stendi ya mabasi katika eneo la Nzuguni, stendi ya malori eneo la Nala na ujenzi wa kituo cha afya Mkonze.Alisema kwa kuja na mpango mkakati huo, kutawasaidia kujua nini cha kufanya baada ya miradi hiyo kukamilika. “Mradi wa soko na kituo cha mabasi inakamilika hivi karibuni, sasa andaeni utaratibu maalumu wa kutangaza miradi hii ili kama itakuwa ni kampuni itakayosimamia uendeshaji au utaratibu wowote mtakaoona unafaa, lengo ni kuhakikisha miradi hii inaongeza mapato ya Jiji,” alifafanua. Jafo aliongeza: “Hipendezi kukuta miradi inakamilika ndio mnaanza kutafutana na hamjui nini cha kufanya. Mnatakiwa muanze kujipanga kuanzia sasa namna gani miradi hii itajiendesha kibiashara na kuleta faida kwa serikali na wananchi kwa ujumla.”Akizungumza mradi wa soko, Jafo alisema litakua soko la pili la kimataifa baada ya lile la Kariakoo na kusisitiza haja ya kuwa na uongozi makini wa kulisimamia “Soko hili litakuwa la kisasa na bora zaidi kwa kuwa limejengwa kukidhi mahitaji ya wakazi wa makao makuu ya nchi na linaendana na hali ya sasa hivyo linahitaji uongozi makini utakaoweza kulisimamia na kuliendasha kwa faida.Aidha, Jafo alitoa wito kwa Mkuu wa Wilaya ya Dodoma, Katambi na Mkurugenzi wa Jiji la Dodoma, Godwini Kunambi kudumisha ushirikiano katika kusimamia miradi ya umma ili kuleta maendeleo chanya katika jiji la Dodoma kwani ushirikiano ndio silaha kubwa katika kutekeleza uongozi wowote.Pia Jafo aliipongeza Kampuni ya wazawa ya Mohammed Builders kwa jinsi inavyotekeleza miradi mbalimbali katika Jiji la Dodoma ikiwamo ujenzi wa soko na kituo cha mabasi ambayo imekuwa ikitekelezwa kwa fedha za mikopo kutoka Benki ya Dunia. Naye, Mkuu wa Wilaya ya Dodoma, Katambi alisema kuwa yeye na watendaji wake wako imara katika kusimamia sheria, taratibu na kanuni za nchi ili kuongeza chachu ya maendeleo katika jiji la Dodoma. “Mimi na timu niliyonayo tutahakikisha tunasimamia miradi ya maendeleo vyema na kukusanya kwa makini mapato ya jiji. Pia watahakikisha mapato hayo yanatumika kuleta maendeleo kwa wana Dodoma"
fc535d928b58ec844cab4f6a6f9eb7b80e5c70a7," MKUU wa Mkoa wa Dodoma, Dk Binilith Mahenge amewataka Wakala wa Barabara za Mijini na Vijijini (Tarura) na Wakala wa Barabara Tanzania (Tanroads), mkoani Dodoma kuhakikisha wanasimamia na kutekeleza miradi iliyopangwa kutekelezwa itoe matokeo chanya.Dk Mahenge alisema hayo jana kwenye mkutano wa Mfuko wa Barabara Mkoa wa Dodoma na kusisitiza kuwa utekelezaji wa miradi hiyo unatakiwa kufanyika ndani ya kipindi cha miaka miwili iliyobaki. “Serikali ya Awamu ya Tano imeshamaliza miaka mitatu madarakani, bado miaka miwili. Hivyo yale maamuzi ambayo tumekubaliana, ikiwamo utekelezaji miradi ya Tarura, Tanroads msimamie kupata matokeo chanya,” alieleza.Dk Mahenge pia aliwaagiza kujikita katika kuelimisha na kueleza wananchi mafanikio yaliyopatikana katika uongozi wa serikali ya awamu ya tano chini ya Rais John Magufuli. “Kuna mengi yamefanyika na yanafanyika ambayo ni mazuri lakini wananchi hawayajui. Hili ni jukumu letu. Tueleze mafanikio ili wananchi wajue serikali yao inafanya nini kwa ajili yao na sio kueleza upungufu,” alisema.“Barabara zikishatambulika, hatua za ujenzi zinazopitia, kuingizwa katika bajeti, kufanyiwa upembuzi na usanifu yakinifu na kuanza kujengwa au kukamilika kwake, hayo yote ni mafanikio ambayo wananchi wanapaswa kujua.Alitumia fursa hiyo kuwataka kutumia kipindi kilichobaki mwaka huu, kutathimini walipotoka, walipo ili unapoanza mwaka 2019 utumike vizuri katika kuleta maendeleo kwa wananchi. “Tunaelekea kuumaliza mwaka 2018 na kuukaribisha mwaka 2019, rai yangu kwenu tutumie muda huu kuupokea mwaka mpya kwa mabadiliko makubwa ya utendaji kazi,” alieleza.Katika mkutano huo, suala la mameneja wa Tarura kuingia vikao vyote vya halmashauri ikiwamo vya kamati ya fedha liliibua mvutano. Baadhi ya wajumbe walitaka waingie vikao vyote wengine kutumika kwa kanuni zilizopo. Mbunge wa Kondoa, Edwin Sanda (CCM) alitaka mameneja wa Tarura kuingia kwenye vikao vya halmashauri maana ndio hatua inayotumika kupanga utekelezaji miradi yote.Mbunge wa Chemba, Juma Nkamia (CCM), alitaka uwepo utaratibu maalumu wa kushirikisha wakala mbalimbali kwenye vikao vya halmashauri zikiwamo kamati za fedha na kusisitiza hakuna usiri kuwazuia watendaji hao. Kutokana na mvutano huo, Meneja wa Tarura Mkoa wa Dodoma, Lusako Kilembe alisema Waziri wa Nchi, Ofisi ya Rais, Tawala za Mikoa na Serikali za Mitaa (Tamisemi), Selemani Jafo alishatoa maelekezo meneja wa Tarura katika halmashauri waingie vikao viwili vya mabaraza ya madiwani katika halmashauri yoyote husika.“Maelekezo aliyotoa Waziri Jafo ni kwamba Meneja wa Tarura aingie kwenye kikao cha kupitisha bajeti na kikao cha kuelezea utekelezaji wa bajeti ili kujua yaliyopangwa kutekelezwa na yaliyotekelezwa,” alisema.Mkuu wa Wilaya ya Mpwapwa, Jabir Shekimweri alitoa pendekezo la kufuatwa kwa kanuni zilizopo zilizoainisha wajumbe wa kuingia vikao vya Kamati vya Halmashauri. “Dhamira hii ni njema lakini tukumbuke ipo sheria namba 8 na kanuni za kudumu zimeainisha ni nani mjumbe wa kikao cha kamati husika na hakuna wakala anayetajwa kuwa mjumbe katika vikao hivyo ni vyema ikaangaliwa,” alisema Shekimweri. Akihitimisha hoja hiyo, Dk Mahenge alitaka maelekezo ya Waziri Jafo ya kutaka mameneja wa Tarura kuingia vikao viwili vya bajeti na cha utekelezaji wa bajeti yafuatwe alivyoelekeza."
fc7c9c0b93845f43503478592f92767e7434cc7d," Simba waliibuka na ushindi wa bao 1-0 na kuwafanya wazidi kujikita kileleni mwa msimamo wa ligi wakiwa na pointi 62 wakiwaacha Yanga katika nafasi ya pili wakiwa na pointi 48, lakini bado wana mechi mbili zaidi mkononi.Simba ambao wamebakisha mechi nne wanahitaji pointi tano tu ili watangazwe kuwa mabingwa wa msimu huu kutokana na Yanga ambao wamebakiwa na michezo sita kuwa kama wakishinda mechi zao zote watakuwa wamefikisha pointi 66.Akizungumza na gazeti hili kocha huyo raia wa Ufaransa alisema kuwa mchezo dhidi ya Yanga ulikuwa ukimnyima raha, kwani alikuwa akiupigia hesabu kali za kutaka kuondoka na pointi tatu.Alisema alikuwa akiamini wazi kuwa kama atafanikiwa kuwafuinga mahasimu wao hao njia ya ubingwa kwao itakuwa nyeupe kutokana na pengo la pointi lililopo.“Muda mrefu mlikuwa mkiniuliza kuhusu hii mechi lakini tumeshinda, niliwaambia wachezaji wangu tushindi hii mechi na baada ya kupata alama hizi tatu nina uhakika mkubwa sasa sisi ni mabingwa, tupo vizuri katika mahesabu,” alisema Lechantre."
fc8cea28fb0ed80f8780c06712f4fba1c53c2bdf," Hayo yalisemwa na Mwenyekiti wa Kamati ya Mikopo wa chama hicho, Stanley Loilole wakati akisoma taarifa ya utekelezaji wa mikopo ya chama hicho kwenye mkutano mkuu wa chama hicho.Alisema mikopo hiyo imelenga kuinua walimu kiuchumi kupitia miradi mbalimbali ya kilimo na ufugaji na ujenzi wa makazi bora.Kwa upande wake, Meneja wa Saccos hiyo, Joachim Mokiwa alisema kuwa ni matarajio yake mikopo hiyo italeta mabadiliko kwa mwanachama mmoja mmoja na kukuza uchumi kwa kaya na taifa zima.Pamoja na mafanikio hayo, walisema kwamba kumekuwepo na ucheleweshaji mkubwa wa fedha za makato kutoka kwa waajiri wao.Aidha, alisema kwamba baadhi ya wanachama walishidwa kupatiwa mkopo kutokana na walimu hao kuwa na mikopo kwenye zaidi ya taasisi mbili za mikopo.Aliwataka walimu waachane na tabia ya kuchukua mikopo na kufanyia malengo ambayo hayakuombewa kwenye mkopo.Mgeni rasmi katika mkutano huo, Mkuu wa Wilaya ya Mpwapwa, Dk Jasmini Tiisekwa aliyewakilishwa na Ofisa Elimu Sekondari, John Lupenza aliwataka wanachama wa saccos hiyo kuendesha chama hicho kwa kuzingatia kanuni na sera za vyama vya ushirika hapa nchini ili kuweza kujiendesha kibiashara na kuwasaidia wanachama wake."
fcd6260c1c048340bd64fb57bb8db78e15a4c831," Mtibwa ilishinda mabao 2-0 dhidi ya Stand United kwenye uwanja wa CCM Kambarage na sasa inasubiri mshindi wa mechi ya nusu fainali nyingine itakayochezwa kesho kati ya Singida United na JKT Tanzania.Mabao ya Mtibwa Sugar katika mechi hiyo yalifungwa na Hassan Dilunga katika dakika ya 30 na 38.Akizungumza na gazeti hili baada ya mechi hiyo, Katwila alisema timu yake ilijipanga kushinda mechi hiyo baada ya kupoteza kwa 2-1 dhidi ya Kagera Sugar katika mchezo wa ligi.Katwila alisema baada ya kipigo hicho aliamua kuongea na wachezaji wake na kuwajenga kisaikolojia kuwa watashinda na kusonga mbele katika mchezo wao wa fainali. Alisema katika ushindi wao dhidi ya Stand United wachezaji wake walicheza vyema na kufuata maelezo yake jambo lililowapa ushindi.Aliahidi timu kwamba, timu yake itajipanga kupata ushindi katika mechi ya fainali itakayochezwa Juni 2 kwenye uwanja wa Sheikh Amri Abeid jijini Arusha.Bingwa wa michuano hiyo ataiwakilisha nchi kwenye michuano ya kombe la Shirikisho Afrika.Hata hivyo Mtibwa itakosa nafasi hiyo kwani inatumikia adhabu ya kukosa michuano mitatu iliyopewa na Shirikisho la Soka Afrika CAF zaidi ya miaka sita iliyopita."
fcd99bf3242a74a46bea2a8716360468d09f7aab," VINARA wa Ligi Kuu soka Tanzania Bara Yanga leo wanashuka dimbani ugenini dhidi ya Lipuli katika mchezo utakaochezwa kwenye uwanja wa Samora, Iringa.Yanga inaongoza ligi kwa pointi 67 baada ya kucheza michezo 27, imeshinda 21, sare nne na kupoteza miwili. Inacheza na Lipuli inayoshika nafasi ya sita kwa pointi 41 baada ya kucheza michezo 30, kushinda 10, sare 11 na kupoteza tisa. Timu zote mbili zinafahamiana kwani raundi ya kwanza zilipokutana Dar es Salaam, Yanga ilishinda bao 1-0.Pia, msimu uliopita Yanga ililazimishwa sare ya bao 1-1 nyumbani kisha ikashinda 2-0 kwenye uwanja huo wa Samora. Mchezo huo utawakosa wachezaji kadhaa wa Yanga akiwemo nahodha Ibrahim Ajibu na Vincent Andrew ambao ni wagonjwa. Abdallah Shaibu anayetumikia adhabu ya kufungiwa mechi tatu na Shirikisho la Soka Tanzania (TFF).Pia, itamkosa Kocha Mkuu Mwinyi Zahera aliyetarajiwa kwenda kwao DR Congo kwa ajili ya majukumu ya timu ya taifa. Lakini majukumu ya ligi ameachiwa Kocha Msaidizi Noel Mwandila atakayekiongoza kikosi hicho. Katika michezo mitano iliyopita, Yanga imeshinda minne na kupoteza mmoja na Lipuli imeshinda mmoja, imepoteza mitatu na sare moja.Mchezo wa leo kila mmoja anahitaji matokeo mazuri kujiimarisha katika nafasi walizopo. Lakini hautakuwa mchezo rahisi kwasababu Yanga itacheza kwa presha ikihitaji matokeo kuendelea kuwa katika mazingira mazuri ya kuliwania taji. Na hivi karibuni Kocha wake Zahera alisema wanahitaji kushinda michezo yote iliyobaki kupambana na watani zao Simba katika mbio za ubingwa. Kwa upande wa Lipuli wanahitaji pia matokeo mazuri ili kuingia katika nafasi za juu."
fcdd932bc76a2bf31fd4cfeeaa522e9d64aa055a,"['Chelsea inamtaka winga a PSG na Julian Draxler, 26, na kiungo wa kati wa Senegal mwenye umri wa miaka 30 Idrissa Gueye. (Star)', 'Ajenti wa kiungo wa kati wa Arsenal  Xhaka nasema kwamba mchezaji huuyo mwenye umri wa miaka 27 raia wa Uswizi amekubali uhamisho wa kuelekea katika klabu ya Ujerumani ya Hertha Berlin. (Blick, via Mirror)', 'Mkufunzi wa Arsenal Mikel Arteta anataka kumsaini kiungo wa kati wa Adrien Rabiot, 24, kwa mkopo kutoka klabu ya ligi ya Seria A Juventus imwezi  Januari. (Times - subscription required)', 'Pia unaweza kusoma:', 'Mkufunzi wa Chelsea  Frank Lampard anasema kwamba winga wa Brazil Willian 31 ameanza mazungumzo na klabu hiyo kuhusu kuongeza kandarasi yake ambayo inakamilika mwisho wa msimu huu.. (Mail)', 'Bayer Leverkusen itazuia jaribio lolote la Arsenal la kujaribu kumsaini winga wa Ujerumani Kevin Volland, 27, kutoka kwao. (Mail) ', 'Winga wa Manchester City  Leroy Sane, 23, atasalia katika klabu hiyo hadi mwisho wa msimu huu lakini raia huyo wa Ujerumani anatarajiwa kuhamia Bayern Munich katika dau la £85m mwisho wa msimu huu . (Star)', 'Man City inachunguza hali ya beki wa Villareal Pau Torres, 22, pamoja na beki wa Portugal Ruben Dias, 22. (Telegraph)', 'Kiungo wa kati wa Dinamo Zagreb na Uhispania  Dani Olmo, 21,wamehusishwa na uhamisho wa Manchester City na Manchester United na anasema anataka kuchukua hatua nyengine katika kazi yake.. (Manchester Evening News)', 'Mkufunzi wa Crystal Palace  Roy Hodgson anasema kwamba anataka kuwasajili wachezaji wanne au watano katika dirisha dogo la uhamisho la mwezi Januari. (Mail)', 'Babake kiungo wa kati wa Arsenal  Mohamed Elneny anasema kwamba mchezaji huyo mwenye umri wa miaka 27 raia wa Misri ambaye yuko katika klabu ya besikitasa kwa mkopo ameanza mazungumzo kuhusu uhamisho wa kuelekea AC Milan. (Express)', 'Mshambuliaji wa Real Madrid  Eden Hazard, 28, huenda akaendelea kuuguza jeraha hadi mwezi januari ama mwanzo wa Februari  baada ya raia huyo wa Ubelgiji kupata jeraha hilo mwisho wa mwezi Novemba. (Marca)', 'Kiungo wa kati wa Real Madrid  Martin Odegaard, abaye alijiunga na Real Sociedad kwa mkopo kwa miaka miwili anatarajiwa kuitwa na klabu hiyo ya Bernabeu mwezi 2020. (AS)', 'Barcelona itajaribu kumsaini mshambuliaji wa Paris St-Germain na Brazil Neymar, 27, katika dirisha dogo la mwezi Januari. (Goal)', 'Chelsea inafikiria uhamisho wa mwezi Januari wa mshambuliaji wa RB Leipzig na Ujerumani Timo Werner, 23. (Express)', 'Kiungo wa kati wa Man United  Paul Pogba, 26, anataka kuondoka katika klabu hiyo  na kurudi katika klabu yake ya zamani Juventus. (Calicomercato - in Italian)', 'Mario Mandzukic amemaliza uvumi uliokuwa ukienea baada ya kukamilisha uhamisho wake katika klabu ya Qatari ya Al-Duhail licha ya Man United kuonyesha hamu ya kumsajili kutoka Manchester United. (Mail)', 'Manchester United inajiandaa kumpatia mshambuliaji wa Norway Erling Haaland mshahara wa £200,000 kwa wiki ili kujiunga nao kutoka Red Bull Salzburg. (Sun)', 'Beki wa Chelsea na Uhispania Marcos Alonso, 28, analengwa na klabu ya Inter Milan. (Calciomercato)', 'Mshambuliaji wa Paris St-Germain na Uruguay Edinson Cavani, 32, anakaribia kukamilisha uhamisho wa mwezi Januari kuelekea Atletico Madrid. (Marca)', 'Arsenal inatarajiwa kumuuza mmoja ya washambuliaji wake na kumnunua mshambuliaji wa Lyon na Ufaransa Moussa Dembele. (Le10Sport - in French)', 'Everton na Atletico Madrid wanapigania kumsaini mshambuliaji wa River Plate na Colombia Rafael Santos Borre, 24. (AS)', 'Beki wa Manchester United  Chris Smalling, 30, anataka kusalia Roma wakati makubaliano yake ya mkopo yatakapokamilika mwisho wa msimu huu. (Roma Press)', 'AC Milan ina matumaini ya kuafikia makubaliano ya kumsaini mshambuliaji wa Sweden Zlatan Ibrahimovic, 38, katika klabu hiyo mwezi Januari. (Mail)', 'West Ham inafikiria kumsaini beki wakati wa Uhispania Unai Nunez, 22, kutoka Athletic Bilbao. (AS in Spanish)', 'Juan Sebastian Veron anasema kwamba kuna mazungumzo kati ya Estudiantes na kiungo wa kati wa Vissel Kobe  Andres Iniesta kuhusu mchezaji huyo mwenye umri wa miaka 35 wa Uhispania kujiunga na klabu hiyo ya Argentine . (La Oral Deportivo, via Marca)', 'Mkufunzi wa Wolves Nuno Espirito Santo amewapatia wachezaji wake likizo ya siku ya Krismasi kwenda kujumuika na familia zao kabla ya mechi ya siku ya Ijumaa dhidi ya Man. (FourFourTwo)', 'Real Madrid wamemwambia ajenti wa Paul Pogba Mino Raiola kwamba hawatomsaini kiungo huyo wa kati mwezi Januari.. (Mail)', 'Chelsea wamepewa fursa ya kumsaini Isco mwenye umri wa miaka 27 kwa dau la £44m na Real Madrid, hatua itakayotoa fursa kwa mabingwa hao wa Uhispania kumnunua kiungo wa kati wa Tottenham Christian. (Mirror)', 'Beki wa Arsenal na Bosnia-Herzegovina Sead Kolasinac, 26, analengwa na Napoli pamoja na Roma. (Sky Sports)', ""Mkufunzi mkuu wa RB Leipzig Oliver Mintzlaff amefichua kwamba wanapata shida kushindana na Manchester United katika kinyang'anyiro cha kumsaini mshambuliaji wa Norway Erling Haaland kutoka Salzburg. (Mail)"", 'Tottenham watahitaji kulipa dau la £50m kumsaini beki wa Ufaransa Issa Diop mwenye umi wa miaka ,22, kutoka West Ham. (Express)', ""Spurs inafikiria kumsajili kiungo wa kati wa Lille Boubakary Soumare . Mchezaji huyo mwenye umri wa miaka 20 pia analengwa na Manchester United. (L'Equipe - via Football 365)"", 'Borussia Dortmund haitazuia uuzaji wa winga wa England Jadon Sancho, 19, mwezi Januari. (Bild)', 'AC Milan wameweka dau la £26m kwa kiungo wake wa kati Franck Kessie, huku Wolves ikifikiria kumsaini mchezaji huyo mwenye umri wa miaka 23 mwezi Januari.. (Calciomercato - in Italian)', ""Lyon inamnyatia kiungo wa kati wa Atletico Madrid na Ufaransa Thomas Lemar, 24,. (L'Equipe - in French)"", 'Atletico wameafikia makubaliano ya kumsaini mshambuliaji wa PSG na Uruguay Edinson Cavani, 32. (Star)', 'Mkufunzi wa Manchester United Ole Gunnar Solskjaer ameungwa mkono kumsajili mshambuliaji wa Juventus na Croatia  Mario Mandzukic, 33, kwa makubaliano ya muda mfupi. (Express)', 'Everton wameshauriwa kumsaini  mshambuliaji wa Wolves na Mexico Raul Jimenez, 28, pamoja na mshambuliaji wa Southampton  Danny Ings, 27. (Talksport - via Star)', 'Mkufunzi wa Leicester City  Brendan Rodgers anasema beki wa Croatia Filip Benkovic, 23, huenda akaondoka kwa mkopo mwezi Januari  huku klabu ya Derby County. (Leicester Mercury)']"
fd18f4bf1d2de2ee3dcffe3f662e5b86f5870fee," Akaunti hiyo itajulikana kama NMB akaunti ya akiba ya biashara, yenye lengo la kuwawezesha wafanyabiashara binafsi, vikundi, vyama mbalimbali vinavyojihusisha na masuala ya biashara, ambayo itasaidia kuhesabu faida ya kila siku na kulipwa kwa wamiliki wa akaunti .Kaimu Ofisa Mtendaji Mkuu, Tom Borghols alisema akaunti hiyo imeanzishwa kwa ajili ya wafanyabiashara na itasaidia kuendeleza utamaduni wa kuweka akiba kwa wafanyabiashara wa chini, wadogo na wakati nchini.Alisema akaunti hiyo itakuwa inasaidia kutunza riba na kutoa fursa ya kuwekeza katika nyanja mbalimbali kibiashara kwa kupata fedha zaidi “Hii ni faida ambayo jamii ya wafanyabiashara kuitumia na kufaidika kutokana na maslahi ya ushindani yaliyotolewa na benki” alisema.Pia, alisema NMB imeanzisha vituo vinne vya biashara, ambavyo vitatumika kuhudumia kwenye matawi yake ya Dar es Salaam, Mwanza na Arusha. Vituo hivyo vimeshajulikana na kuvutia wanachama zaidi ya 2,500 kutoka 600 kwa miaka minne.“Vituo zaidi vimepangwa kufunguliwa Mbeya, Moshi, Morogoro na Dodoma ili kuwezesha upatikanaji wa mafunzo ya biashara na kupatiwa ufumbuzi wa masuala ya kibiashara,” aliongeza."
fdae06bb3e1e2a55fa58224cddc2994635cc77dd," KAMISHNA Jenerali wa Magereza nchini, Phaustine Kasike amesema anaendelea kulifanyia kazi agizo la Rais John Magufuli kuhusu wapi zilipo fedha Sh bilioni 10 za ujenzi wa nyumba za makazi ya askari katika Gereza la Ukonga jijini Dar es Salaam.Kasike alisema anatarajia kuikamilisha kazi hiyo hivi karibuni na ataiwasilisha ripoti yake kwa Rais Magufuli ambaye ndiye aliyemwagiza kuifanya kazi hiyo. Kuhusu nyumba ngapi zilipaswa kujengwa na ngapi zilishaanza kujengwa, Kamishna Jenerali wa Magereza alisema hayo yote yatakuwa sehemu ya ripoti yake kwa Rais, hivyo akataka apewe muda wa kukamilisha kazi hiyo.Kasike alikiri kuwa fedha zilizotolewa na Rais Magufuli, Novemba mwaka 2016 ni kweli zimekwisha na ujenzi wa nyumba hizo umesimama. Gazeti hili lilipotaka kujua kwa nini fedha ziishe kabla nyumba hazijakamilika, alisema hilo nalo litajulikana atakapokamilisha ufuatiliaji anaoendelea nao. Novemba 2016, Rais Magufuli alifanya ziara ya kushtukiza katika Gereza la Ukonga ambako pamoja na mambo mengine, alizungumza na askari ambao walieleza kero zao ikiwemo uhaba wa nyumba za makazi ya askari. Baada ya kupokea taarifa hiyo, Rais aliamua kutoa Sh bilioni 10 za ujenzi wa nyumba hizo za askari zipatazo 9,500.Akizungumza wiki iliyopita wakati wa sherehe za kufunga mafunzo ya Uofisa na Ukaguzi katika Chuo cha Taaluma cha Polisi Kurasini jijini Dar es Salaam, Rais Magufuli alisema wakati mwingine anapata shida kwa sababu alitoa fedha za kujenga nyumba za askari Magereza Ukonga, lakini cha kushangaza fedha zimeisha na nyumba hakuna.“Nimeshamwambia Kamishna Jenerali wa Magereza azifuatilie fedha hizo ili tujue zilipopotelea wapi, kama zilipotelea magereza na zenyewe zikafungwa, basi zifunguliwe ili zikafanye jukumu lake,” alieleza Rais Magufuli. Alisema kusuasua kwa ujenzi wa nyumba hizo ndiyo sababu iliyomfanya afanye mabadiliko ya haraka ya uongozi kwenye jeshi hilo kwa kuwa hana uvumilivu kwenye masuala ya fedha.Rais Magufuli alisema haiwezekani atoe fedha kwa ajili ya ujenzi wa nyumba za askari ili wakae kwenye nyumba nzuri, matokeo yake nyumba hazionekani wakati fedha amezitoa kwa ajili ya kazi hiyo. Akitembelea eneo la ujenzi wa nyumba hizo Desemba 2016, Waziri Mkuu, Kassim Majaliwa alisema alifarijika kuona Wakala wa Majengo Tanzania (TBA) wakiwa eneo la kazi na walikuwa wameanza kusafisha eneo hilo."
fdbc31eee97116d2a8c8345d96f9f96f396a44fd," UONGOZI wa Jumuiya ya Watanzania waoishi nje ya nchi (Diaspora) uko tayari kusimamia ujenzi wa daraja refu la kisasa lenye uwezo wa kuunganisha miji miwili ya Dar es Salaam na Zanzibar katika harakati za kuimarisha uchumi na mawasiliano.Mwenyekiti wa Jumuiya hiyo akiwa pia Mjumbe wa Kamati ya Biashara Tanzania, Jonas Njao akiiongoza timu ya wanajumuiya hiyo ametoa kauli hiyo wakati akizungumza na Makamu wa Pili wa Rais wa Zanzibar, Balozi Seif Ali Iddi ofisini kwake Vuga, Mjini Zanzibar.Njao amesema diaspora imeanza harakati za maandalizi ya kufanya utaratibu wa kuziomba serikali zote mbili za Jamuhuri ya Muungano wa Tanzania na ile ya Mapinduzi ya Zanzibar kuuridhia mradi huo wa kimataifa utakaoweza kuongeza kundi kubwa la ajira nchini.Alisema wataalamu pamoja na wafadhili wa ujenzi wa mradi huo wa kiuchumi tayari wameshajitokeza na kinachosubiriwa kwao kwa sasa ni kukubalika kwa maombi ya mradi ambao bado umekuwa adimu ndani ya bara la Afrika.Amesema, fursa wanazozipata za kuwasiliana na taasisi na kampuni tofauti duniani zimelenga kutafuta nafasi za ajira zitakazosaidia kuimarisha ustawi wa Wananchi kutokana na vijana wao kujikomboa katika masuala ya ajira.Ofisa Mwandamizi wa kampuni ya Maxtruder yenye makao makuu yake nchini Ujerumani, Felix Von Lumburg, amesema uongozi wa taasisi yake uko tayari kuwekeza miradi ya ujenzi wa nyumba zenye bei nafuu kutokana na ushawishi mkubwa walioupata kutoka kwa wana diaspora hao.Lumburg alisema ujenzi wa nyumba moja yenye thamani ya dola za Marekani 5,000 hutumia saa mbili tu kuunganisha kuta zake zilizotengenezwa kwa zege yenye kuzingatia kiwango madhubuti cha kimataifa.Alisema uongozi wa kampuni hiyo mbali ya kujikita katika miradi tofauti kutokana na taaluma kubwa ya wahandisi wake lakini imeamua kulenga katika ujenzi wa nyumba hizo ili kusaidia jamii za Watanzania hasa wale wanaoishi wakiwa na kipato cha chini.Ofisa Mwandamizi huyo wa kampuni ya Maxtruder alimhakikishia Balozi Seif kwamba nyumba zinazojengwa na kampuni hiyo zinahimili matukio ya dharura ikiwemo matetemeko na tayari wameshajenga moja ya mfano nchini Kenya na mradi kama huo kwa sasa upo Urusi.Akitoa shukrani zake, Balozi Iddi alisema serikali zote mbili zimetoa fursa kwa wananchi wake kutafuta maisha mahali popote ilimradi wanazingatia sheria na taratibu za mataifa wanayoamua kuishi.Balozi Seif alisema ni vyema kwa Watanzania hao walioko ughaibuni wakachuma katika njia ya halali, wakala, lakini wasisahau kuweka akiba kwa ajili ya kusaidia familia zao pamoja na wao wenyewe.Aliwaomba kuitumia fursa ya uwekezaji iliyopo nchini hivi sasa, kwa kuanzisha miradi ya uzalishaji vikiwemo viwanda vidogo na hata vikubwa ili vije kuwasaidia pale watakapoamua kurudi kumaliza maisha yao nyumbani.Aliwahakikishia Watanzania hao wanaoishi ughaibuni kwamba serikali ya Mapinduzi ya Zanzibar kwa vile tayari imesharidhia uwepo wa jumuiya hiyo iko tayari kuwasaidia wana diaspora hao kwa wale watakaoamua kuwekeza miradi yao ikiwemo nyumba na mashamba."
fe0883f1212cc257918826af706eb607aea73de3," KOCHA wa Mtibwa, Sugar Zuberi Katwila ameongezwa kwenye benchi la ufundi la timu ya soka ya taifa ya Tanzania Bara, Kilimanjaro Stars kuungana na makocha Juma Mgunda na Selemani Matola kwa ajili ya maandalizi ya michuano ya Kombe la Chalenji.Michuano hiyo inayoandaliwa na Baraza la Vyama vya Soka Afrika Mashariki na Kati (Cecafa) inatarajiwa kuanza mwishoni mwa wiki hii ambapo Stars itaanza mchezo wake wa kwanza dhidi ya Zanzibar Heroes.Katwila ndiye kocha wa timu ya vijana chini ya umri wa miaka 17, iliyotwaa ubingwa wa Chalenji kwa wachezaji wa umri huo miezi michache iliyopita, pia ni kocha wa timu ya vijana chini ya umri wa miaka 20.Akizungumza na gazeti hili jana kwenye mazoezi ya Stars kuhusu ujio wa kocha huyo, Ofisa Habari wa Shirikisho la Soka Tanzania (TFF), Clifford Ndimbo alisema Katwila amejiunga na Stars ili kupata uzoefu kwani yeye ni kocha wa timu za taifa za vijana.“Katwila ameongezwa kwa ajili ya kuja kupata uzoefu kusaidiana na Mgunda (Juma) pamoja na Matola (Selemani) ikiwa ni sehemu ya yeye kujifunza zaidi,”alisema.Kocha huyo alionekana jana kwenye mazoezi ya Stars akiwa na wenzake wakijiandaa kwa maandalizi ya michuano hiyo. Kilimanjaro Stars inatarajiwa kuondoka kesho kuelekea Uganda tayari kwa michuano hiyo.Kwa mujibu wa Ndimbo kila kitu kiko sawa na wachezaji wa kimataifa wameanza kuwasili. Golikipa wa Gor Mahia, David Kisu aliwasili jana asubuhi na kujiunga na wenzake huku wengine watatu wakiwemo Eliud Ambokile kutoka TP Mazembe, Eliuta Mpepo kutoka Buildcon Zambia na Dikson Kibabage wa Difaa El Jadida ya Morocco wakitarajiwa kujiunga na wenzao wakati wowote.Aidha, baadhi ya wachezaji hawakuonekana mazoezini wakiwemo Abubakari Salum huku Ndimbo akisema alifika asubuhi kueleza kuwa aliumia mchezo uliopita. Mwingine ni Kelvin Yondani ambaye Ndimbo alisema hajapata taarifa zake."
fe5316ca33eda434a08bcd5d34a5a7683f36a6d7," TIMU ya Simba imeachana na mshambuliaji Mbrazil, Wilker da Silva na nafasi yake itazibwa na mchezaji kutoka nje ambaye mchakato wa usajili wake uko mbioni kukamilika na utatangazwa rasmi baadaye.Akizungumza na waandishi wa habari jana Ofisa Mtendaji Mkuu wa klabu hiyo, Senzo Mazingisa, alisema uongozi umeamua kuachana naye kutokana na kutoridhishwa na kiwango chake huku akishindwa kuendana na mazingira ya soka la Tanzania na kusumbuliwa na majeraha.“Mchezaji Wilker da Silva tumeachana naye na tunampeleka kwa mkopo Malaysia kwenda kuendeleza kipaji chake, kwani ameshindwa kuendana na mazingira ya soka la Tanzania na tunamtakia kila la heri katika maisha mapya ya soka,” alisema Mazingisa.Alisema mchakato wa usajili Simba unaenda kwa umakini mkubwa kwa kuwa wao ni miongoni mwa timu zinazofuata misingi na taratibu kama walivyofanya kwa kocha Sven Vandenbroaeck, huku akiahidi kutangaza usajili pindi utakapokamilika.“Mchakato wa kutangaza wachezaji wapya waliosajiliwa uko mbioni kukamilika na msishangae kama tunachelewa kwa kuwa tunafuata taratibu zote za kimataifa za kumsajili mchezaji,” alisema Masingiza.Aidha, alisema wanaangalia malengo ya mbali kama ambavyo Bodi ya Wakurugenzi inavyotaka sio kwa sababu kuna mchezo dhidi ya Yanga ndio watangaze wachezaji haraka haraka, wanafuata utaratibu kuepuka mizengwe.Amekanusha taarifa za mchezaji kinda Juma Rashid kutolewa kwa mkopo kwa Majimaji FC na kusema ni uzushi na kwamba yupo kwenye matibabu baada ya kupata majeraha yanayomweka nje ya uwanja."
fe57ec17625aac3c9d4ec1069685945a9680bb18," MABINGWA watetezi wa Ligi Kuu Soka Tanzania Bara, Simba jana walivunja mwiko na kuifunga Lipuli mabao 3-1 katika mchezo uliochezwa uwanja wa Samora, Iringa.Timu hizo hazikuwahi kufungana msimu uliopita na hata katika mechi ya kwanza ya msimu huu ambapo zote zilimalizika kwa sare.Mabao ya Simba katika mechi ya jana yalifungwa na Clatous Chama dakika ya 5 na 44 kabla Meddie Kagere hajafunga dakika ya 57 na lile la Lipuli likifungwa na Paul Nonga dakika ya 18.Kwa ushindi huo, Simba imefikisha pointi 48 katika michezo 19 ikiendelea kusalia katika nafasi ya tatu nyuma ya Azam FC yenye pointi 50 na vinara Yanga wenye pointi 61 zikiwa mbele michezo sita huku Lipuli FC ikiendelea kubaki na pointi 38 katika nafasi ya sita.Wekundu hao ndio walikuwa wa kwanza kupata bao la uongozi lililofungwa na Chama baada ya kupata krosi ya Mohamed Hussein ‘Tshabalala’ iliyotokana na mpira wa adhabu uliopigwa na Emmanuel Okwi.Okwi alitendewa madhambi karibu na eneo la hatari na yeye mwenyewe ndiye aliyepiga mpira akitoa krosi ya pembeni kwenda kwa Tshabalala.Uongozi huo wa bao uliamsha mashambulizi kwa Lipuli waliofanikiwa kusawazisha kupitia kwa Nonga baada ya kupata krosi nzuri ya Saliboko Daruesh akiwa ameanguka eneo la hatari kutokana na ulinzi mkali wa mabeki wa Simba.Simba ikiwa kwenye kasi kali ilipata bao la pili lililotokana na mpira wa adhabu uliopigwa na Chama karibu na eneo la hatari na kuingia moja kwa moja wavuni.Adhabu hiyo ni baada ya Mzamiru Yassin kutendewa madhambi na Ally Sonso. Wekundu hao walicheza vizuri kwa kipindi chote cha kwanza na kipindi cha pili waliingia na kasi ya kupata bao baada ya kwenda mapumziko wakiwa mbele kwa mabao 2-1.Jitihada zilifanikiwa na kupata bao la ufundi la tatu lililofungwa na Kagere aliyepata pasi ya Okwi.Kagere aliupiga mpira wa juu kumkwepa kipa Mohamed Yusuph aliyekuwa amesogea mbele na kuingia wavuni moja kwa moja. Bao hilo linamfanya Kagere kufikisha mabao 12 sawa na mshambuliaji wa Yanga, Heritier Makambo.Aidha, dakika ya 68 Paul Ngalema wa Lipuli alipewa kadi nyekundu na mwamuzi Florentina Zablon wa Dodoma baada ya kumchezea madhambi mshambuliaji John Bocco.Kadi hiyo iliwafanya Lipuli kucheza kwa kukata tamaa na kuwapa nafasi wapinzani wao kutawala mpira dakika zote hadi kumalizika kwa mpira dakika 90.Simba ilikuwa na uwezo wa kufunga mabao zaidi ya hayo kama ingetumia nafasi kadhaa ilizopata kupitia kwa Chama, Kagere na Hassan Dilunga aliyeingia dakika ya 59 kuchukua nafasi ya Okwi lakini walionekana kutokuwa makini.Mchezo mwingine uliochezwa jana Mtibwa Sugar iliibuka na ushindi wa mabao 3-1 dhidi ya Coastal Union ya Tanga.Simba: Aishi Manula, Zana Coulibaly, Mohamed Hussein, Yusuph Mlipili, Paschal Wawa, Jonas Mkude, Clatous Chama/Niyonzima dk.84, Mzamiru Yassin, John Bocco, Meddie Kagere na Emmanuel Okwi/Dilunga dk.59.Lipuli: Mohamed Yusuph, William Lucian, Paul Ngalema, Ally Sonso, Haruna Shamte, Fred Tangalu, Seif Kerihe/Masumbuko dk.65, Jimmy Shoji, Paul Nonga, Saliboko Daruesh na Steven Silvester."
fe6040d0d0a8da5c4d394655fe9a6e02d40ba25b," KATIKA kuunga mkono juhudi za Serikali ya Awamu ya Tano katika masuala ya elimu mkoani Mwanza, Benki ya DTB Tawi la Mwanza imetoa msaada wa mifuko 200 ya saruji kwa Halmashauri ya Jiji la Mwanza na Manispaa ya Ilemela mkoani Mwanza.Mifuko hiyo ya saruji yenye thamani ya Sh milioni 3.3 ilitolewa ili kusaidia katika ujenzi wa miundombinu ya matundu ya vyoo na madarasa. Meneja wa DTB tawi la Mwanza, Nabeel Alnoor , aliikabidhi mifuko hiyo ya saruji kwa wabunge wa Ilemela, Dk Angelina Mabula na Mbunge wa Nyamagana Stanslaus Mabula ambao walisema msaada huo umetolewa na benki hiyo kwa wakati muafaka.Alnoor alisema benki hiyo imeamua kutoa msaada huo ikiwa ni sehemu ya mchango wake kwa jiji la Mwanza na manispaa ya Ilemela katika kusaidia kwenye shughuli za maendeleo hususani ujenzi wa miundombinu ya shule na afya. “Tunachukua fursa hii kuushukuru uongozi wa jiji la Mwanza, Manispaa ya Ilemela na Mkoa wa Mwanza kwa ujumla kwa kutupa nafasi ya kuwahudumia wananchi, na kama benki tumeona tutoe mifuko hii ya saruji kama mchango wetu kwa jamii,” alisema.Akizungumza mara baada ya kupokea mifuko hiyo 100 ya saruji, Mbunge wa Nyamagana Stanslaus aliushukuru uongozi wa benki hiyo kwa msaada huo, ambapo alisema saruji hiyo itakwenda kusaidia ujenzi wa matundu ya vyoo kwa shule za msingi Nyabulogoya, Nyegezi na Buhongwa na kuomba benki, mashirika na taasisi zingine za fedha kuiga mfano ulioneshwa na benki hiyo.Akipokea msaada huo, mbunge wa Ilemela, Dk Angelina aliushukuru uongozi wa benki hiyo kwa msaada huo ambao utasaidia katika kuongeza ujenzi wa vyumba vya madarasa, ambapo kwa sasa manispaa ya Ilemela ina upungufu wa vyumba vya madarasa 84. “Naomba taasisi zingine ziige mfano huu ulionyeshwa na wenzetu wa DTB benki kwani mahitaji bado ni makubwa,”alisema."
fe665cee17a0a93d27d4b80cab32f5886694d33e," KAMPUNI ya Multichoice- Tanzania imeingia mkataba wa mwaka mmoja wenye wenye thamani ya zaidi ya Sh milioni 150 kwa ajili ya maandalizi ya kushiriki mashindano mbalimbali ya kimataifa ya mwanariadha chipukizi, Francis Damiano.Mkataba huo mbali na maandalizi, pia utamuwezesha mchezaji huyo kupata posho ya kujikimu kila mwezi ili kumsaidia kuondokana na matatizo ya kutafuta fedha kwa ajili ya chakula, malazi na matibabu, na badala yake ataelekeza nguvu na muda wake katika mazoezi tu.Mkuu wa Mawasiliano wa Multichoice-Tanzania aliwaambia waandishi wa habari jijini Dar es Salaam kuwa, dhamira yao kubwa ni kuhakikisha mchezo wa riadha unakuwa na mchango mkubwa katika kuliletea taifa sifa, kutoa ajira kwa vijana wengi na kuchangia kikamilifu kukuza uchumi wa nchi.“Tunataka taifa hili lijulikane ulimwengu mzima kama chimbuko la mabingwa, na tumeanza na riadha. Tumedhamiria kukuza mchezo na kuufanya kama chanzo kikubwa cha ajira kwa vijana wetu, lakini pia riadha ni mchezo ni burudani na ni sekta nyeti…,” alisema Mshana.Alisema kuwa mwanariadha huyo kwa kuanzia ataanza na mashindano ya Kanda ya Tano ya Afrika yanayoanza leo kwenye Uwanja wa Taifa jijini Dar es Salaam na kuendelea na mashindano mengine kama ya mashindano ya vijana ya Dunia yatakayofanyika mwezi ujao Finland, Michezo ya Olimpiki ya vijana Kanda ya Afrika na mengine mengi.Wakati huohuo, Multchoice imetangaza kuacha rasmi na aliyekuwa balozi wao, Alphonce Simbu baada ya kukamilisha kumjenga kimsingi na sasa wanaelekeza nguvu zao kwa Damiano na wanariadha wengine chipukizi.Awali, walipoanza kumsaidia Simbu, mwanariadha huyo kila mwezi alikuwa akilipwa kiasi cha Sh milioni 1 kama mshahara wake ukiondoa gharama zingine za vifaa, na ushiriki wa mashindano mbalimbali. Simbu"
feb4b0ae88524c9cee3e50f2301d84a235f3c607," MKURUGENZI Msaidizi Msajili wa Asasi za kirai kutoka Idara Kuu ya Maendeleo ya Jamii, Jinsia na Watoto, Baraka Leonard alizitaka asasi za kiraia kufanya shughuli zao huku wakizingatia kanuni hususani kanuni ya uwazi na uwajibikaji katika masuala ya fedha.Akizungumza wakati wa warsha ya siku moja iliyoandaliwa na Idara Kuu ya Maendeleo ya Jamii iliyojumuisha zaidi ya asasi za kiraia 50, Leonard alisema kanuni hizo ambazo ni mpya zimelenga kuweka wazi shughuli za asasi ili zijulikane na serikali na jamii husika.“Serikali tumeamua kukutana na asasi za kiraia ili kutoa uelewa kuhusiana na kanuni mpya ambazo pamoja na mambo mengine inasisitiza misingi ya uwazi na uwajibikaji husani katika masuala ya fedha… msisitizo unataka uwazi katika fedha zinazopatikana kwenye asasi, matumizi yake na miradi inayotekelezwa, haya yote yanatakiwa kuwa wazi na kujulikana na serikali, jamii inayolengwa na hata wafadhili wenyewe,” alisema.Aliongeza kuwa, “Ni mategemeo yetu kuwa baada ya kujengeana uelewa na uwezo katika masuala mbalimbali, basi kwa pamoja kutakuwa na utekelezaji wa ufasaha wa shughuli za kila siku kwa asasi za kiraia na serikali kwa ujumla.”Aidha, akiwasilisha mada ya utoaji vibali na hati ya ukazi, Mrakibu Mwandamizi Idara ya Uhamiaji, Azia Mlawa alisema kwa sasa kumekuwapo na changamoto kubwa kwa baadhi ya asasi za kiraia kutozingati taratibu za uhamiaji wanapofanya shughuli zao na raia wa kigeni.Naye Mratibu Programu ya Afya Dodoma wa Jumuiya ya Kikristo Tanzania (CCT), Christina Motto alipongeza hataua ya kuendesha semina kwa NGOs na kwa kufanya hivyo kutarahisisha utendaji kazi kati ya asasi za kiraia na serikali.“Serikali kwa upande wake na asasi za kiraia kwa upande mwingine kila mmoja kazi yake ni kuhudumia jamii, hivyo ni pande mbili zinazofanya kazi ya aina moja, hivyo kwa kukutana na kujengeana uwezo kutarahisha utekelezaji wa majukumu yetu ya kuhudumia jamii,” alisema.Aidha, Katibu Mkuu wa Shirika la Dawa Asili na Ulinzi wa Mazingira (TRAMEPRO), Boniventura Mwalongo alisema wamepokea mwa mtazamo chanya kanuni ambazo zinasisitiza suala la uwazi katika utekelezaji wa shughuli za asasi za kiraia na kuwa zitasaidia matokeo chanya ya maendeleo kwa jamii."
fecf3f14f47237e02721ed4baa4eb6c11abd239f," Kilomoni alisema jana kesho atazungumzia suala hilo kutoa ufafanuzi wa kinachoendelea Simba na hatma ya Klabu kama mdhamini wao. Juzi Kaimu Rais wa Simba, Salim Abdala alitoa pendekezo wanachama wamwondoe Kilomoni kwenye Uenyekiti wa Bodi ya Wadhamini na kumsimamisha uanachama kwa kuwashitaki.Alisema Simba ni klabu ambayo ameitumikia kwa muda mrefu na ameona kuna haja ya kulizungumzia suala la adhabu yake rasmi na kuwataka waandishi wa habari kuhudhuria. “Mimi ni Mwenyekiti wa baraza la Wadhamini na ningependa ifahamike kuwa ninayo haki na wajibu wa kuzungumzia lolote kuhusiana na mustakabali wa klabu hii.Kesho nitaweka wazi msimamo wangu kwa kusimamishwa,” alisema. Aliwataja wajumbe wenzake wa Bodi kuwa ni Abduhalab Patel aliyeenda Ulaya kwa matibabu, Ramesh Patel na Ally Sykes (marehemu)”. Juzi Simba walitangaza kumwondoa na kumteua Abdala Mgoyi kuchukua nafasi yake na Juma Kapuya kuchukua nafasi ya Sykes.Kilomoni anapinga Simba kubadilishwa mfumo wa uendeshaji kutoka wa wanachama wote kwenda wa hisa za wachache usio na uwazi. Wakati Kilomoni akisema hayo, African Lyon imemwekea pingamizi kipa wake, Mcameroon Youthe Rostand ambaye amesajiliwa Yanga msimu huu ikitaka Yanga iwalipe fidia.Baada ya Lyon kushuka daraja msimu uliopita wachezaji kadhaa walienda klabu nyingine ambapo Rostand alienda Yanga kwa mkataba wa miaka miwili kumrithi Deogratius Munishi ‘Dida’ aliyeenda Afrika Kusini soka la kulipwa.Mmiliki wa timu hiyo, Rahim Kangezi tayari amewasilisha barua ya pingamizi hiyo kwenye Kamati ya Sheria na Hadhi za Wachezaji ya Shirikisho la Soka Tanzania (TFF) ili kumwekea pingamini mchezaji huyo na kuitaka Yanga kufuata utaratibu wa kulipa fidia.Kangezi anataka walipwe ada ya mazoezi, ada ya uhamisho, ada ya maendeleo ya mchezaji na fidia ya kuvunja mkataba. Alisema wachezaji wengine 20 wanatakiwa kulipiwa fidia hiyo.Wachezaji hao ni Miraji Adam (Singida United), Vicent Ludovic (Kagera Sugar), Salehe Malande (Majimaji), Hamad Manzi (Lipuli FC), Hamad Tajiri (Ndanda FC), Omary Salum (Coastal Union), Baraka Majogoo (Ndanda FC) na Abdul Hilal (Tusker).Wengine ni Omary Abdallah (Kagera Sugar), Abdallah Mguhi (Kagera Sugar), Musa Nampaka (Lipuli FC), Raizan Hafidh (Coastal Union), Lambele Jerome (Lipuli FC). Wengine ni Fred Cosmas, Alhaji Zege, Rehan Nkungu (KMC FC) Halfan Twenye (KMC FC) na Baraka Jafary (Coastl Union), Adhi Juma (Njombe Mji) na Yusuf Abdul (KMC FC). Alisema wachezaji hao walisajiliwa na klabu hizo bila kuzingatia sheria na taratibu za usajili."
feed09e13586d12139cd59bc20996a4d29706606," TIMU ya taifa ya soka ya Tanzania Bara, Kilimanjaro Stars, jana ilipoteza mchezo wa nusu fainali wa Michuano ya Kombe la Chalenji dhidi ya Uganda kwa bao 1-0 na sasa itacheza kuwania nafasi ya tatu dhidi ya Kenya kesho.Michuano hiyo inayoshirikisha timu za nchi za Afrika Mashariki na Kati chini ya Cecafa, inafanyika mjini Kampala, Uganda. Katika mchezo huo uliokuwa mkali na wenye kusisimua, bao pekee la Uganda lilifungwa na Fahad Bayo dakika ya 86.Wenyeji hao walicheza mpira kwa kasi kipindi cha kwanza na kutengeneza nafasi zaidi ya mbili lakini kipa Aishi Manula alikuwa makini na kuzicheza. Manula hakudumu katika mchezo baada ya dakika ya 37 kuumia na nafasi yake kuchukuliwa na Metacha Mnata aliyedumu hadi kumalizika kwa mpira.Aidha, kwa upande Kili Stars, pia walitengeneza nafasi zaidi ya moja kipindi cha kwanza ila kipa wa Uganda alikuwa makini kwa kupangua moja ya shuti kali la Eliuta Mpepo. Kipindi cha pili timu zilianza kushambuliana kwa zamu na kuendelea kutengeneza nafasi kwa vipindi tofauti lakini hawakuzitumia ipasavyo zaidi ya Uganda iliyochomoza kwa ushindi uliodumu hadi kumalizika kwa mpira.Baada ya Uganda kuongoza, Kocha Mkuu wa Kili Stars, Juma Mgunda alifanya mabadiliko kwa kuwatoa Dickson Kibabage na Eliuta Mpepo na kuingia Cleofas Mkandala na Paul Ngonga lakini mabadiliko hayo hayakusaidia lolote kwani muda ulikuwa umeshakwenda.Mchezo mwingine uliochezwa jana Kenya ilipigwa mabao 4-1 dhidi ya Eritrea. Kwa maana hiyo, fainali itakuwa ni Uganda dhidi ya Eritrea huku nafasi ya tatu Kili Stars ikitarajiwa kuchuana na Kenya.Kili Stars na Kenya zilipangwa kundi moja B, na katika mechi yao Kenya ilishinda bao 1-0, matokeo yanayoifanya Kili ijipange kisawasawa kwani ni mechi ambayo haitakuwa rahisi."
ffc0bca6fde8fa0cce1ac3a7b0d746603d441bf8," YANGA imetozwa faini ya Sh 3,500,000 kutokana na makosa mawili tofauti huku beki wake Kelvin Yondani akifungiwa mechi tatu na faini ya Sh 500,000 baada ya kuoneshwa kadi nyekundu katika mchezo wa Ligi Kuu dhidi ya Kagera Sugar.Adhabu hizo zilitangazwa jana baada ya Kamati ya Bodi ya Ligi Kuu ya Uendeshaji na Usimamizi wa ligi kukutana Aprili 18, mwaka huu na kupitia matukio mbalimbali.Kwa mujibu wa adhabu hizo, Yanga ilitozwa Sh 3,000,000 baada ya kuingia uwanjani kwa kutumia mlango usio rasmi katika mechi dhidi ya Ndanda uliochezwa Aprili 4, mwaka huu, ikiwa ni mara ya nne wanafanya kosa linalojirudia.Aidha, ilitozwa Sh 500,000 kutokana na mashabiki wake kuwarushia chupa za maji waamuzi wakati wakirejea vyumbani baada ya mechi hiyo kumalizika. “Adhabu hiyo imetolewa kwa kuzingatia Kanuni ya 43(1) ya Ligi Kuu Toleo la 2018 kuhusu Udhibiti kwa Klabu,”ilisema taarifa hiyo ya TFF.Kwa upande mwingine, Yondani alifungiwa baada ya kumpiga ngumi mchezaji wa Kagera Sugar katika mechi dhidi yao iliyochezwa Aprili 11, mwaka huu Mwanza.Kufungiwa kwake kutasababisha kukosa mechi zijazo mbili za ligi dhidi ya Azam FC na Tanzania Prisons na moja ya nusu fainali Kombe la Shirikisho la Azam (FA) dhidi ya Lipuli.Wengine waliofungiwa kwa makosa yanayofanana na Yondani na kutozwa fainai sawa ni Aggrey Morris wa Azam FC, aliyempiga mchezaji wa Mbao katika mechi ya Aprili 7, mwaka huu, Paul Peter wa Azam aliyempiga ngumi mchezaji wa Mbeya City katika mechi ya Aprili 14, 2019 na Laurian Mpalile wa Tanzania Prisons aliyemkanyaga kwa makusudi mchezaji wa Mwadui katika mechi ya Aprili 3, mwaka huu.Pia, klabu ya Ndanda SC imetozwa faini ya Sh 1,500,000 kwa kosa kama la Yanga ikiwa ni la kwanza msimu huu kuingia uwanjani kwa kutumia mlango usio rasmi.Meneja wa Kagera Sugar FC, Mohamed Hussein amepelekwa Kamati ya Nidhamu ya TFF baada ya kutolewa kwenye benchi la ufundi kwa kosa la kutoa lugha ya matusi kwa Mwamuzi katika mchezo huo uliochezwa"
fffdd6f356ed5b8dba21717f60c53f6520e650ab," MAHAKAMA Kuu Kanda ya Dar es Salaam imekubaliana na maombi ya kutaifisha mali za Kampuni ya Kusimamia Shughuli za Upatu, kwa mtindo wa kupanda mbegu na kuvuna fedha (DECI), zenye thamani ya Sh bilioni 14.1 zilizopatikana kupitia kampuni hiyo.Akisoma hukumu hiyo jana, Jaji Stephen Magoiga amesema amekubaliana na maombi yaliyowasilishwa mahakamani hapo na Mkurugenzi wa Mashitaka nchini (DPP), Biswalo Mganga dhidi ya Wakurugenzi wa DECI ambao ni Mchungaji Jackson Mtares, Dominic Kigendi, Thimotheo Loiting’ye na Samwel Mtares.Mganga akishirikiana na Wakili wa Serikali Mkuu, Paul Kadushi na Mawakili wa Serikali Waandamizi, Shedrack Kimaro na Theophil Mutakyawa anaiomba mahakama kutaifisha mali ikiwemo nyumba, magari, viwanja na fedha za DECI.Jaji Magoiga alisema hakuna ushahidi uliowasilishwa mahakamani hapo na upande wa wajibu maombi kwamba mali hizo zilipatikana kwa kazi nyingine na si DECI.Jaji Magoiga alikubaliana na vielelezo vilivyopelekwa mahakamani hapo na waleta maombi ambavyo vilionesha kuwa mali za DECI zilitokana na uhalifu na kwamba hakukuwa na kazi nyingine yoyote iliyofanywa.‘’Hivyo nakubaliana na maombi yaliyoletwa na DPP ya kutaifisha mali zote kwa sababu hakuna ushahidi wa kwamba mali zilipatikana kutokana na kazi nyingine na sio DECI,’’ amesema Jaji Magoiga.Katika mawasilisho ya waleta maombi ambaye ni DPP, alidai ushahidi wa kwamba mali hizo zilitokana na DECI wanao kwa sababu inaonesha kuwa fedha zilizokusanywa na kuingia kwenye akaunti ya Kanisa ni za kampuni hiyo na wajibu maombi hawajapinga suala hilo.Amedai wajibu maombi hao walikutwa na hatia katika kesi namba 109/2009 kwa makosa ya kuchezesha biashara ya upatu na kwamba bila kukusanya fedha kutoka kwa wanachama hao, kusingekuwa na mashitaka hayo Mahakama ya Hakimu Mkazi Kisutu, ambayo iliwatia hatiani.Pia alidai kuwa wajibu maombi katika kiapo chao hawajaonesha biashara ambazo DECI ilikuwa ikiziendesha mpaka kupata mali hizo mbali na biashara ya upatu na kwamba fedha zilizoingia kwenye akaunti ya Mchungaji Mtares ni za DECI.Akiwasilisha sababu za maombi hayo, Wakili wa Serikali Mwandamizi, Shedrack Kimaro alidai maombi hayo yameambatanishwa na hati ya kiapo pamoja na vielelezo 21 na kwamba mashitaka hayo ya kuendesha biashara ya upatu ni moja kati ya makosa mazito kama ilivyoainishwa na Mahakama ya Rufani.Alidai kuwa wahalifu hawawezi kuachwa kunufaika na mali ambazo zimetokana na uhalifu hivyo wanaomba kuzitaifisha ili wahusika wasinufaike nazo."
